

aqgnimI#Le puqrohi#taM yaqj~jasya# deqvamRuqtvija#m |
hotA#raM ratnaqdhAta#mam || 1.001.01
aqgni: pUrve#bhiqrRuShi#bhiqrIDyoq nUta#nairuqta |
sa deqvA~M eha va#kShati || 1.001.02
aqgninA# raqyima#shnavaqtpoSha#meqva diqvedi#ve |
yaqshasa#M vIqrava#ttamam || 1.001.03
agneq yaM yaqj~jama#dhvaqraM viqshvata#: pariqbhUrasi# |
sa iddeqveShu# gachChati || 1.001.04
aqgnirhotA# kaqvikra#tu: saqtyashchiqtrashra#vastama: |
deqvo deqvebhiqrA ga#mat || 1.001.05
yadaqg~gga dAqshuSheq tvamagne# bhaqdraM ka#riqShyasi# |
tavettatsaqtyama#g~ggira: || 1.001.06
upa# tvAgne diqvedi#veq doShA#vastardhiqyA vaqyam |
namoq bhara#ntaq ema#si || 1.001.07
rAja#ntamadhvaqrANA#M goqpAmRuqtasyaq dIdi#vim |
vardha#mAnaqM sve dame# || 1.001.08
sa na#: piqteva# sUqnave&gne# sUpAyaqno bha#va |
sacha#svA na: svaqstaye# || 1.001.09

vAyaqvA yA#hi darshateqme somAq ara#MkRutA: |
teShA#M pAhi shruqdhI hava#m || 1.002.01
vAya# uqkthebhi#rjaranteq tvAmachChA# jariqtAra#: |
suqtaso#mA ahaqrvida#: || 1.002.02
vAyoq tava# prapRu~jchaqtI dhenA# jigAti dAqshuShe# |
uqrUqchI soma#pItaye || 1.002.03
indra#vAyU iqme suqtA upaq prayo#bhiqrA ga#tam |
inda#vo vAmuqshantiq hi || 1.002.04
vAyaqvindra#shcha chetatha: suqtAnA#M vAjinIvasU |
tAvA yA#taqmupa# draqvat || 1.002.05
vAyaqvindra#shcha sunvaqta A yA#taqmupa# niShkRuqtam |
maqkShvi1q#tthA dhiqyA na#rA || 1.002.06
miqtraM hu#ve pUqtada#kShaqM varu#NaM cha riqshAda#sam |
dhiya#M ghRuqtAchIqM sAdha#ntA || 1.002.07
Ruqtena# mitrAvaruNAvRutAvRudhAvRutaspRushA |
kratu#M bRuqhanta#mAshAthe || 1.002.08
kaqvI no# miqtrAvaru#NA tuvijAqtA u#ruqkShayA# |
dakSha#M dadhAte aqpasa#m || 1.002.09

ashvi#nAq yajva#rIqriShoq drava#tpANIq shubha#spatI |
puru#bhujA chanaqsyata#m || 1.003.01
ashvi#nAq puru#daMsasAq narAq shavI#rayA dhiqyA |
dhiShNyAq vana#taqM gira#: || 1.003.02
dasrA# yuqvAka#va: suqtA nAsa#tyA vRuqktaba#rhiSha: |
A yA#taM rudravartanI || 1.003.03
indrA yA#hi chitrabhAno suqtA iqme tvAqyava#: |
aNvI#bhiqstanA# pUqtAsa#: || 1.003.04
indrA yA#hi dhiqyeShiqto vipra#jUta: suqtAva#ta: |
upaq brahmA#Ni vAqghata#: || 1.003.05
indrA yA#hiq tUtu#jAnaq upaq brahmA#Ni hariva: |
suqte da#dhiShva naqshchana#: || 1.003.06
omA#sashcharShaNIdhRutoq vishve# devAsaq A ga#ta |
dAqshvAMso# dAqshuSha#: suqtam || 1.003.07
vishve# deqvAso# aqptura#: suqtamA ga#ntaq tUrNa#ya: |
uqsrA i#vaq svasa#rANi || 1.003.08
vishve# deqvAso# aqsridhaq ehi#mAyAso aqdruha#: |
medha#M juShantaq vahna#ya: || 1.003.09
pAqvaqkA naq: sara#svatIq vAje#bhirvAqjinI#vatI |
yaqj~jaM va#ShTu dhiqyAva#su: || 1.003.10
choqdaqyiqtrI sUqnRutA#nAqM cheta#ntI sumatIqnAm |
yaqj~jaM da#dheq sara#svatI || 1.003.11
maqho arNaq: sara#svatIq pra che#tayati keqtunA# |
dhiyoq vishvAq vi rA#jati || 1.003.12

suqrUqpaqkRuqtnumUqtaye# suqdughA#miva goqduhe# |
juqhUqmasiq dyavi#dyavi || 1.004.01
upa# naq: savaqnA ga#hiq soma#sya somapA: piba |
goqdA idreqvatoq mada#: || 1.004.02
athA# teq anta#mAnAM viqdyAma# sumatIqnAm |
mA noq ati# khyaq A ga#hi || 1.004.03
pare#hiq vigraqmastRu#taqmindra#M pRuchChA vipaqshchita#m |
yasteq sakhi#bhyaq A vara#m || 1.004.04
uqta bru#vantu noq nidoq niraqnyata#shchidArata |
dadhA#nAq indraq idduva#: || 1.004.05
uqta na#: suqbhagA#~M aqrirvoqcheyu#rdasma kRuqShTaya#: |
syAmedindra#syaq sharma#Ni || 1.004.06
emAqshumAqshave# bhara yaj~jaqshriya#M nRuqmAda#nam |
paqtaqyanma#ndaqyatsa#kham || 1.004.07
aqsya pIqtvA sha#takrato ghaqno vRuqtrANA#mabhava: |
prAvoq vAje#Shu vAqjina#m || 1.004.08
taM tvAq vAje#Shu vAqjina#M vAqjayA#ma: shatakrato |
dhanA#nAmindra sAqtaye# || 1.004.09
yo rAqyoq3q#&vani#rmaqhAnsu#pAqra: su#nvaqta: sakhA# |
tasmAq indrA#ya gAyata || 1.004.10

A tvetAq ni ShI#daqtendra#maqbhi pra gA#yata |
sakhA#yaq stoma#vAhasa: || 1.005.01
puqrUqtama#M purUqNAmIshA#naqM vAryA#NAm |
indraqM someq sachA# suqte || 1.005.02
sa ghA# noq yogaq A bhu#vaqtsa rAqye sa pura#MdhyAm |
gamaqdvAje#bhiqrA sa na#: || 1.005.03
yasya# saqMsthe na vRuqNvateq harI# saqmatsuq shatra#va: |
tasmAq indrA#ya gAyata || 1.005.04
suqtaqpAvne# suqtA iqme shucha#yo yanti vIqtaye# |
somA#soq dadhyA#shira: || 1.005.05
tvaM suqtasya# pIqtaye# saqdyo vRuqddho a#jAyathA: |
indraq jyaiShThyA#ya sukrato || 1.005.06
A tvA# vishantvAqshavaq: somA#sa indra girvaNa: |
shaM te# santuq prache#tase || 1.005.07
tvAM stomA# avIvRudhaqntvAmuqkthA sha#takrato |
tvAM va#rdhantu noq gira#: || 1.005.08
akShi#toti: sanediqmaM vAjaqmindra#: sahaqsriNa#m |
yasmiqnvishvA#niq pauMsyA# || 1.005.09
mA noq martA# aqbhi dru#hantaqnUnA#mindra girvaNa: |
IshA#no yavayA vaqdham || 1.005.10

yuq~jjanti# braqdhnama#ruqShaM chara#ntaqM pari# taqsthuSha#: |
rocha#nte rochaqnA diqvi || 1.006.01
yuq~jjantya#syaq kAmyAq harIq vipa#kShasAq rathe# |
shoNA# dhRuqShNU nRuqvAha#sA || 1.006.02
keqtuM kRuqNvanna#keqtaveq pesho# maryA apeqshase# |
samuqShadbhi#rajAyathA: || 1.006.03
Adaha# svaqdhAmanuq puna#rgarbhaqtvame#riqre |
dadhA#nAq nAma# yaqj~jiya#m || 1.006.04
vIqLu chi#dArujaqtnubhiqrguhA# chidindraq vahni#bhi: |
avi#nda uqsriyAq anu# || 1.006.05
deqvaqyantoq yathA# maqtimachChA# viqdadva#suqM gira#: |
maqhAma#nUShata shruqtam || 1.006.06
indre#Naq saM hi dRukSha#se saMjagmAqno abi#bhyuShA |
maqndU sa#mAqnava#rchasA || 1.006.07
aqnaqvaqdyairaqbhidyu#bhirmaqkha: saha#svadarchati |
gaqNairindra#syaq kAmyai#: || 1.006.08
ata#: parijmaqnnA ga#hi diqvo vA# rochaqnAdadhi# |
sama#sminnRu~jjateq gira#: || 1.006.09
iqto vA# sAqtimIma#he diqvo vAq pArthi#vAqdadhi# |
indra#M maqho vAq raja#sa: || 1.006.10

indraqmidgAqthino# bRuqhadindra#maqrkebhi#raqrkiNa#: |
indraqM vANI#ranUShata || 1.007.01
indraq iddharyoq: sachAq sammi#shlaq A va#choqyujA# |
indro# vaqjrI hi#raqNyaya#: || 1.007.02
indro# dIqrghAyaq chakSha#saq A sUrya#M rohayaddiqvi |
vi gobhiqradri#mairayat || 1.007.03
indraq vAje#Shu no&va saqhasra#pradhaneShu cha |
uqgra uqgrAbhi#rUqtibhi#: || 1.007.04
indra#M vaqyaM ma#hAdhaqna indraqmarbhe# havAmahe |
yuja#M vRuqtreShu# vaqjriNa#m || 1.007.05
sa no# vRuShannaqmuM chaqruM satrA#dAvaqnnapA# vRudhi |
aqsmabhyaqmapra#tiShkuta: || 1.007.06
tuq~jjetu#~jjeq ya utta#req stomAq indra#sya vaqjriNa#: |
na vi#ndhe asya suShTuqtim || 1.007.07
vRuShA# yUqthevaq vaMsa#ga: kRuqShTIri#yaqrtyoja#sA |
IshA#noq apra#tiShkuta: || 1.007.08
ya eka#shcharShaNIqnAM vasU#nAmiraqjyati# |
indraq: pa~jcha# kShitIqnAm || 1.007.09
indra#M vo viqshvataqspariq havA#maheq jane#bhya: |
aqsmAka#mastuq keva#la: || 1.007.10

endra# sAnaqsiM raqyiM saqjitvA#naM sadAqsaha#m |
varShi#ShThamUqtaye# bhara || 1.008.01
ni yena# muShTihaqtyayAq ni vRuqtrA ruqNadhA#mahai |
tvotA#soq nyarva#tA || 1.008.02
indraq tvotA#saq A vaqyaM vajra#M ghaqnA da#dImahi |
jaye#maq saM yuqdhi spRudha#: || 1.008.03
vaqyaM shUre#bhiqrastRu#bhiqrindraq tvayA# yuqjA vaqyam |
sAqsaqhyAma# pRutanyaqta: || 1.008.04
maqhA~M indra#: paqrashchaq nu ma#hiqtvama#stu vaqjriNe# |
dyaurna pra#thiqnA shava#: || 1.008.05
saqmoqhe vAq ya Asha#taq nara#stoqkasyaq sani#tau |
viprA#so vA dhiyAqyava#: || 1.008.06
ya: kuqkShi: so#maqpAta#ma: samuqdra i#vaq pinva#te |
uqrvIrApoq na kAqkuda#: || 1.008.07
eqvA hya#sya sUqnRutA# viraqpshI goma#tI maqhI |
paqkvA shAkhAq na dAqshuShe# || 1.008.08
eqvA hi teq vibhU#taya Uqtaya# indraq mAva#te |
saqdyashchiqtsanti# dAqshuShe# || 1.008.09
eqvA hya#syaq kAmyAq stoma# uqkthaM chaq shaMsyA# |
indrA#yaq soma#pItaye || 1.008.10

indrehiq matsyandha#soq vishve#bhi: somaqparva#bhi: |
maqhA~M a#bhiqShTiroja#sA || 1.009.01
eme#naM sRujatA suqte maqndimindrA#ya maqndine# |
chakriqM vishvA#niq chakra#ye || 1.009.02
matsvA# sushipra maqndibhiq stome#bhirvishvacharShaNe |
sachaiqShu sava#neqShvA || 1.009.03
asRu#gramindra teq giraq: pratiq tvAmuda#hAsata |
ajo#ShA vRuShaqbhaM pati#m || 1.009.04
saM cho#daya chiqtramaqrvAgrAdha# indraq vare#Nyam |
asaqditte# viqbhu praqbhu || 1.009.05
aqsmAnsu tatra# chodaqyendra# rAqye rabha#svata: |
tuvi#dyumnaq yasha#svata: || 1.009.06
saM goma#dindraq vAja#vadaqsme pRuqthu shravo# bRuqhat |
viqshvAyu#rdheqhyakShi#tam || 1.009.07
aqsme dhe#hiq shravo# bRuqhaddyuqmnaM sa#hasraqsAta#mam |
indraq tA raqthinIqriSha#: || 1.009.08
vasoqrindraqM vasu#patiM gIqrbhirgRuqNanta# Ruqgmiya#m |
homaq gantA#ramUqtaye# || 1.009.09
suqtesu#teq nyo#kase bRuqhadbRu#haqta edaqri: |
indrA#ya shUqShama#rchati || 1.009.10

gAya#nti tvA gAyaqtriNo&rcha#ntyaqrkamaqrkiNa#: |
braqhmANa#stvA shatakrataq udvaqMshami#va yemire || 1.010.01
yatsAnoq: sAnuqmAru#haqdbhUryaspa#ShTaq kartva#m |
tadindroq artha#M chetati yUqthena# vRuqShNire#jati || 1.010.02
yuqkShvA hi keqshinAq harIq vRuSha#NA kakShyaqprA |
athA# na indra somapA giqrAmupa#shrutiM chara || 1.010.03
ehiq stomA#~M aqbhi sva#rAqbhi gRu#NIqhyA ru#va |
brahma# cha no vasoq sachendra# yaqj~jaM cha# vardhaya || 1.010.04
uqkthamindrA#yaq shaMsyaqM vardha#naM puruniqShShidhe# |
shaqkro yathA# suqteShu# No rAqraNa#tsaqkhyeShu# cha || 1.010.05
tamitsa#khiqtva I#maheq taM rAqye taM suqvIrye# |
sa shaqkra uqta na#: shakaqdindroq vasuq daya#mAna: || 1.010.06
suqviqvRuta#M suniqrajaqmindraq tvAdA#taqmidyasha#: |
gavAqmapa# vraqjaM vRu#dhi kRuNuqShva rAdho# adriva: || 1.010.07
naqhi tvAq roda#sI uqbhe Ru#ghAqyamA#Naqminva#ta: |
jeShaq: sva#rvatIraqpa: saM gA aqsmabhya#M dhUnuhi || 1.010.08
Ashru#tkarNa shruqdhI havaqM nU chi#ddadhiShva meq gira#: |
indraq stoma#miqmaM mama# kRuqShvA yuqjashchiqdanta#ram || 1.010.09
viqdmA hi tvAq vRuSha#ntamaqM vAje#Shu havanaqshruta#m |
vRuSha#ntamasya hUmaha UqtiM sa#hasraqsAta#mAm || 1.010.10
A tU na# indra kaushika mandasAqna: suqtaM pi#ba |
navyaqmAyuq: pra sU ti#ra kRuqdhI sa#hasraqsAmRuShi#m || 1.010.11
pari# tvA girvaNoq gira# iqmA bha#vantu viqshvata#: |
vRuqddhAyuqmanuq vRuddha#yoq juShTA# bhavantuq juShTa#ya: || 1.010.12

indraqM vishvA# avIvRudhansamuqdravya#chasaqM gira#: |
raqthIta#maM raqthInAqM vAjA#nAqM satpa#tiqM pati#m || 1.011.01
saqkhye ta# indra vAqjinoq mA bhe#ma shavasaspate |
tvAmaqbhi pra No#numoq jetA#raqmapa#rAjitam || 1.011.02
pUqrvIrindra#sya rAqtayoq na vi da#syantyUqtaya#: |
yadIq vAja#syaq goma#ta stoqtRubhyoq maMha#te maqgham || 1.011.03
puqrAM bhiqnduryuvA# kaqvirami#taujA ajAyata |
indroq vishva#syaq karma#No dhaqrtA vaqjrI pu#ruShTuqta: || 1.011.04
tvaM vaqlasyaq gomaqto&pA#varadrivoq bila#m |
tvAM deqvA abi#bhyuShastuqjyamA#nAsa AviShu: || 1.011.05
tavAqhaM shU#ra rAqtibhiq: pratyA#yaqM sindhu#mAqvada#n |
upA#tiShThanta girvaNo viqduShTeq tasya# kAqrava#: || 1.011.06
mAqyAbhi#rindra mAqyinaqM tvaM shuShNaqmavA#tira: |
viqduShTeq tasyaq medhi#rAqsteShAqM shravAqMsyutti#ra || 1.011.07
indraqmIshA#naqmoja#sAqbhi stomA# anUShata |
saqhasraqM yasya# rAqtaya# uqta vAq santiq bhUya#sI: || 1.011.08

aqgniM dUqtaM vRu#NImaheq hotA#raM viqshvave#dasam |
aqsya yaqj~jasya# suqkratu#m || 1.012.01
aqgnima#gniqM havI#mabhiq: sadA# havanta viqshpati#m |
haqvyaqvAha#M purupriqyam || 1.012.02
agne# deqvA~M iqhA va#ha jaj~jAqno vRuqktaba#rhiShe |
asiq hotA# naq IDya#: || 1.012.03
tA~M u#shaqto vi bo#dhayaq yada#gneq yAsi# dUqtya#m |
deqvairA sa#tsi baqrhiShi# || 1.012.04
ghRutA#havana dIdivaq: prati# Shmaq riSha#to daha |
agneq tvaM ra#kShaqsvina#: || 1.012.05
aqgninAqgni: sami#dhyate kaqvirgRuqhapa#tiqryuvA# |
haqvyaqvADjuqhvA#sya: || 1.012.06
kaqvimaqgnimupa# stuhi saqtyadha#rmANamadhvaqre |
deqvama#mIvaqchAta#nam || 1.012.07
yastvAma#gne haqviShpa#tirdUqtaM de#va sapaqryati# |
tasya# sma prAviqtA bha#va || 1.012.08
yo aqgniM deqvavI#taye haqviShmA#~M AqvivA#sati |
tasmai# pAvaka mRuLaya || 1.012.09
sa na#: pAvaka dIdiqvo&gne# deqvA~M iqhA va#ha |
upa# yaqj~jaM haqvishcha# na: || 1.012.10
sa naq stavA#naq A bha#ra gAyaqtreNaq navI#yasA |
raqyiM vIqrava#tIqmiSha#m || 1.012.11
agne# shuqkreNa# shoqchiShAq vishvA#bhirdeqvahU#tibhi: |
iqmaM stoma#M juShasva na: || 1.012.12

susa#middho naq A va#ha deqvA~M a#gne haqviShma#te |
hota#: pAvakaq yakShi# cha || 1.013.01
madhu#mantaM tanUnapAdyaqj~jaM deqveShu# na: kave |
aqdyA kRu#Nuhi vIqtaye# || 1.013.02
narAqshaMsa#miqha priqyamaqsminyaqj~ja upa# hvaye |
madhu#jihvaM haviqShkRuta#m || 1.013.03
agne# suqkhata#meq rathe# deqvA~M I#Liqta A va#ha |
asiq hotAq manu#rhita: || 1.013.04
stRuqNIqta baqrhirA#nuqShagghRuqtapRu#ShThaM manIShiNa: |
yatrAqmRuta#syaq chakSha#Nam || 1.013.05
vi shra#yantAmRutAqvRudhoq dvAro# deqvIra#saqshchata#: |
aqdyA nUqnaM chaq yaShTa#ve || 1.013.06
naktoqShAsA# suqpesha#sAqsminyaqj~ja upa# hvaye |
iqdaM no# baqrhirAqsade# || 1.013.07
tA su#jiqhvA upa# hvayeq hotA#rAq daivyA# kaqvI |
yaqj~jaM no# yakShatAmiqmam || 1.013.08
iLAq sara#svatI maqhI tiqsro deqvIrma#yoqbhuva#: |
baqrhi: sI#dantvaqsridha#: || 1.013.09
iqha tvaShTA#ramagriqyaM viqshvarU#paqmupa# hvaye |
aqsmAka#mastuq keva#la: || 1.013.10
ava# sRujA vanaspateq deva# deqvebhyo# haqvi: |
pra dAqtura#stuq cheta#nam || 1.013.11
svAhA# yaqj~jaM kRu#NotaqnendrA#yaq yajva#no gRuqhe |
tatra# deqvA~M upa# hvaye || 1.013.12

aibhi#ragneq duvoq giroq vishve#bhiq: soma#pItaye |
deqvebhi#ryAhiq yakShi# cha || 1.014.01
A tvAq kaNvA# ahUShata gRuqNanti# vipra teq dhiya#: |
deqvebhi#ragnaq A ga#hi || 1.014.02
iqndraqvAqyU bRuhaqspati#M miqtrAgniM pUqShaNaqM bhaga#m |
AqdiqtyAnmAru#taM gaqNam || 1.014.03
pra vo# bhriyantaq inda#vo matsaqrA mA#dayiqShNava#: |
draqpsA madhva#shchamUqShada#: || 1.014.04
ILa#teq tvAma#vaqsyavaq: kaNvA#so vRuqktaba#rhiSha: |
haqviShma#nto araqMkRuta#: || 1.014.05
ghRuqtapRu#ShThA manoqyujoq ye tvAq vaha#ntiq vahna#ya: |
A deqvAnsoma#pItaye || 1.014.06
tAnyaja#trA~M RutAqvRudho&gneq patnI#vataskRudhi |
madhva#: sujihva pAyaya || 1.014.07
ye yaja#trAq ya IDyAqste te# pibantu jiqhvayA# |
madho#ragneq vaSha#TkRuti || 1.014.08
AkIqM sUrya#sya rochaqnAdvishvA#ndeqvA~M u#Shaqrbudha#: |
viproq hoteqha va#kShati || 1.014.09
vishve#bhi: soqmyaM madhvagnaq indre#Na vAqyunA# |
pibA# miqtrasyaq dhAma#bhi: || 1.014.10
tvaM hotAq manu#rhiqto&gne# yaqj~jeShu# sIdasi |
semaM no# adhvaqraM ya#ja || 1.014.11
yuqkShvA hyaru#ShIq rathe# haqrito# deva roqhita#: |
tAbhi#rdeqvA~M iqhA va#ha || 1.014.12

indraq somaqM piba# RuqtunA tvA# vishaqntvinda#va: |
maqtsaqrAsaqstado#kasa: || 1.015.01
maru#taq: piba#ta RuqtunA# poqtrAdyaqj~jaM pu#nItana |
yUqyaM hi ShThA su#dAnava: || 1.015.02
aqbhi yaqj~jaM gRu#NIhi noq gnAvoq neShTaq: piba# RuqtunA# |
tvaM hi ra#tnaqdhA asi# || 1.015.03
agne# deqvA~M iqhA va#ha sAqdayAq yoni#Shu triqShu |
pari# bhUShaq piba# RuqtunA# || 1.015.04
brAhma#NAdindraq rAdha#saq: pibAq soma#mRuqtU~Mranu# |
taveddhi saqkhyamastRu#tam || 1.015.05
yuqvaM dakSha#M dhRutavrataq mitrA#varuNa dUqLabha#m |
RuqtunA# yaqj~jamA#shAthe || 1.015.06
draqviqNoqdA dravi#Nasoq grAva#hastAso adhvaqre |
yaqj~jeShu# deqvamI#Late || 1.015.07
draqviqNoqdA da#dAtu noq vasU#niq yAni# shRuNviqre |
deqveShuq tA va#nAmahe || 1.015.08
draqviqNoqdA: pi#pIShati juqhotaq pra cha# tiShThata |
neqShTrAdRuqtubhi#riShyata || 1.015.09
yattvA# tuqrIya#mRuqtubhiqrdravi#Nodoq yajA#mahe |
adha# smA no daqdirbha#va || 1.015.10
ashvi#nAq piba#taqM madhuq dIdya#gnI shuchivratA |
RuqtunA# yaj~javAhasA || 1.015.11
gArha#patyena santya RuqtunA# yaj~jaqnIra#si |
deqvAnde#vayaqte ya#ja || 1.015.12

A tvA# vahantuq hara#yoq vRuSha#NaqM soma#pItaye |
indra# tvAq sUra#chakShasa: || 1.016.01
iqmA dhAqnA ghRu#taqsnuvoq harI# iqhopa# vakShata: |
indra#M suqkhata#meq rathe# || 1.016.02
indra#M prAqtarha#vAmahaq indra#M prayaqtya#dhvaqre |
indraqM soma#sya pIqtaye# || 1.016.03
upa# na: suqtamA ga#hiq hari#bhirindra keqshibhi#: |
suqte hi tvAq havA#mahe || 1.016.04
semaM naq stomaqmA gaqhyupeqdaM sava#naM suqtam |
gauqro na tRu#Shiqta: pi#ba || 1.016.05
iqme somA#saq inda#va: suqtAsoq adhi# baqrhiShi# |
tA~M i#ndraq saha#se piba || 1.016.06
aqyaM teq stomo# agriqyo hRu#diqspRuga#stuq shaMta#ma: |
athAq soma#M suqtaM pi#ba || 1.016.07
vishvaqmitsava#naM suqtamindroq madA#ya gachChati |
vRuqtraqhA soma#pItaye || 1.016.08
semaM naq: kAmaqmA pRu#Naq gobhiqrashvai#: shatakrato |
stavA#ma tvA svAqdhya#: || 1.016.09

indrAqvaru#NayoraqhaM saqmrAjoqravaq A vRu#Ne |
tA no# mRuLAta IqdRushe# || 1.017.01
gantA#rAq hi stho&va#seq havaqM vipra#syaq mAva#ta: |
dhaqrtArA# charShaNIqnAm || 1.017.02
aqnuqkAqmaM ta#rpayethAqmindrA#varuNa rAqya A |
tA vAqM nedi#ShThamImahe || 1.017.03
yuqvAkuq hi shachI#nAM yuqvAku# sumatIqnAm |
bhUqyAma# vAjaqdAvnA#m || 1.017.04
indra#: sahasraqdAvnAqM varu#Naq: shaMsyA#nAm |
kratu#rbhavatyuqkthya#: || 1.017.05
tayoqridava#sA vaqyaM saqnemaq ni cha# dhImahi |
syAduqta praqrecha#nam || 1.017.06
indrA#varuNa vAmaqhaM huqve chiqtrAyaq rAdha#se |
aqsmAnsu jiqgyuSha#skRutam || 1.017.07
indrA#varuNaq nU nu vAqM siShA#santIShu dhIqShvA |
aqsmabhyaqM sharma# yachChatam || 1.017.08
pra vA#mashnotu suShTuqtirindrA#varuNaq yAM huqve |
yAmRuqdhAthe# saqdhastu#tim || 1.017.09

soqmAnaqM svara#NaM kRuNuqhi bra#hmaNaspate |
kaqkShIva#ntaqM ya au#shiqja: || 1.018.01
yo reqvAnyo a#mIvaqhA va#suqvitpu#ShTiqvardha#na: |
sa na#: siShaktuq yastuqra: || 1.018.02
mA naq: shaMsoq ara#ruSho dhUqrti: praNaqg~gmartya#sya |
rakShA# No brahmaNaspate || 1.018.03
sa ghA# vIqro na ri#Shyatiq yamindroq brahma#Naqspati#: |
somo# hiqnotiq martya#m || 1.018.04
tvaM taM bra#hmaNaspateq somaq indra#shchaq martya#m |
dakShi#NA pAqtvaMha#sa: || 1.018.05
sada#saqspatiqmadbhu#taM priqyamindra#syaq kAmya#m |
saqniM meqdhAma#yAsiSham || 1.018.06
yasmA#dRuqte na sidhya#ti yaqj~jo vi#paqshchita#shchaqna |
sa dhIqnAM yoga#minvati || 1.018.07
AdRu#dhnoti haqviShkRu#tiqM prA~jcha#M kRuNotyadhvaqram |
hotrA# deqveShu# gachChati || 1.018.08
narAqshaMsa#M suqdhRuShTa#maqmapa#shyaM saqpratha#stamam |
diqvo na sadma#makhasam || 1.018.09

pratiq tyaM chAru#madhvaqraM go#pIqthAyaq pra hU#yase |
maqrudbhi#ragnaq A ga#hi || 1.019.01
naqhi deqvo na martyo# maqhastavaq kratu#M paqra: |
maqrudbhi#ragnaq A ga#hi || 1.019.02
ye maqho raja#so viqdurvishve# deqvAso# aqdruha#: |
maqrudbhi#ragnaq A ga#hi || 1.019.03
ya uqgrA aqrkamA#nRuqchuranA#dhRuShTAsaq oja#sA |
maqrudbhi#ragnaq A ga#hi || 1.019.04
ye shuqbhrA ghoqrava#rpasa: sukShaqtrAso# riqshAda#sa: |
maqrudbhi#ragnaq A ga#hi || 1.019.05
ye nAkaqsyAdhi# rochaqne diqvi deqvAsaq Asa#te |
maqrudbhi#ragnaq A ga#hi || 1.019.06
ya Iqg~gkhaya#ntiq parva#tAntiqra: sa#muqdrama#rNaqvam |
maqrudbhi#ragnaq A ga#hi || 1.019.07
A ye taqnvanti# raqshmibhi#stiqra: sa#muqdramoja#sA |
maqrudbhi#ragnaq A ga#hi || 1.019.08
aqbhi tvA# pUqrvapI#taye sRuqjAmi# soqmyaM madhu# |
maqrudbhi#ragnaq A ga#hi || 1.019.09

aqyaM deqvAyaq janma#neq stomoq vipre#bhirAsaqyA |
akA#ri ratnaqdhAta#ma: || 1.020.01
ya indrA#ya vachoqyujA# tataqkShurmana#sAq harI# |
shamI#bhiryaqj~jamA#shata || 1.020.02
takShaqnnAsa#tyAbhyAqM pari#jmAnaM suqkhaM ratha#m |
takSha#ndheqnuM sa#baqrdughA#m || 1.020.03
yuvA#nA piqtarAq puna#: saqtyama#ntrA RujUqyava#: |
Ruqbhavo# viqShTya#krata || 1.020.04
saM voq madA#so agmaqtendre#Na cha maqrutva#tA |
Aqdiqtyebhi#shchaq rAja#bhi: || 1.020.05
uqta tyaM cha#maqsaM navaqM tvaShTu#rdeqvasyaq niShkRu#tam |
aka#rta chaqturaq: puna#: || 1.020.06
te noq ratnA#ni dhattanaq trirA sAptA#ni sunvaqte |
eka#mekaM sushaqstibhi#: || 1.020.07
adhA#rayantaq vahnaqyo&bha#janta sukRuqtyayA# |
bhAqgaM deqveShu# yaqj~jiya#m || 1.020.08

iqhendrAqgnI upa# hvayeq tayoqritstoma#mushmasi |
tA soma#M somaqpAta#mA || 1.021.01
tA yaqj~jeShuq pra sha#MsatendrAqgnI shu#mbhatA nara: |
tA gA#yaqtreShu# gAyata || 1.021.02
tA miqtrasyaq prasha#staya indrAqgnI tA ha#vAmahe |
soqmaqpA soma#pItaye || 1.021.03
uqgrA santA# havAmahaq upeqdaM sava#naM suqtam |
iqndrAqgnI eha ga#chChatAm || 1.021.04
tA maqhAntAq sadaqspatIq indrA#gnIq rakSha# ubjatam |
apra#jA: santvaqtriNa#: || 1.021.05
tena# saqtyena# jAgRutaqmadhi# pracheqtune# paqde |
indrA#gnIq sharma# yachChatam || 1.021.06

prAqtaqryujAq vi bo#dhayAqshvinAqveha ga#chChatAm |
aqsya soma#sya pIqtaye# || 1.022.01
yA suqrathA# raqthIta#moqbhA deqvA di#viqspRushA# |
aqshvinAq tA ha#vAmahe || 1.022.02
yA vAqM kashAq madhu#maqtyashvi#nA sUqnRutA#vatI |
tayA# yaqj~jaM mi#mikShatam || 1.022.03
naqhi vAqmasti# dUraqke yatrAq rathe#naq gachCha#tha: |
ashvi#nA soqmino# gRuqham || 1.022.04
hira#NyapANimUqtaye# saviqtAraqmupa# hvaye |
sa chettA# deqvatA# paqdam || 1.022.05
aqpAM napA#taqmava#se saviqtAraqmupa# stuhi |
tasya# vraqtAnyu#shmasi || 1.022.06
viqbhaqktAra#M havAmaheq vaso#shchiqtrasyaq rAdha#sa: |
saqviqtAra#M nRuqchakSha#sam || 1.022.07
sakhA#yaq A ni ShI#data saviqtA stomyoq nu na#: |
dAtAq rAdhA#Msi shumbhati || 1.022.08
agneq patnI#riqhA va#ha deqvAnA#mushaqtIrupa# |
tvaShTA#raqM soma#pItaye || 1.022.09
A gnA a#gna iqhAva#seq hotrA#M yaviShThaq bhAra#tIm |
varU#trIM dhiqShaNA#M vaha || 1.022.10
aqbhi no# deqvIrava#sA maqha: sharma#NA nRuqpatnI#: |
achChi#nnapatrA: sachantAm || 1.022.11
iqhendrAqNImupa# hvaye varuNAqnIM svaqstaye# |
aqgnAyIqM soma#pItaye || 1.022.12
maqhI dyau: pRu#thiqvI cha# na iqmaM yaqj~jaM mi#mikShatAm |
piqpRuqtAM noq bharI#mabhi: || 1.022.13
tayoqridghRuqtavaqtpayoq viprA# rihanti dhIqtibhi#: |
gaqndhaqrvasya# dhruqve paqde || 1.022.14
syoqnA pRu#thivi bhavAnRukShaqrA niqvesha#nI |
yachChA# naq: sharma# saqpratha#: || 1.022.15
ato# deqvA a#vantu noq yatoq viShNu#rvichakraqme |
pRuqthiqvyA: saqpta dhAma#bhi: || 1.022.16
iqdaM viShNuqrvi cha#krame treqdhA ni da#dhe paqdam |
samU#Lhamasya pAMsuqre || 1.022.17
trINi# paqdA vi cha#krameq viShNu#rgoqpA adA#bhya: |
atoq dharmA#Ni dhAqraya#n || 1.022.18
viShNoq: karmA#Ni pashyataq yato# vraqtAni# paspaqshe |
indra#syaq yujyaq: sakhA# || 1.022.19
tadviShNo#: paraqmaM paqdaM sadA# pashyanti sUqraya#: |
diqvI#vaq chakShuqrAta#tam || 1.022.20
tadviprA#so vipaqnyavo# jAgRuqvAMsaq: sami#ndhate |
viShNoqryatpa#raqmaM paqdam || 1.022.21

tIqvrA: somA#saq A ga#hyAqshIrva#nta: suqtA iqme |
vAyoq tAnprasthi#tAnpiba || 1.023.01
uqbhA deqvA di#viqspRushe#ndravAqyU ha#vAmahe |
aqsya soma#sya pIqtaye# || 1.023.02
iqndraqvAqyU ma#noqjuvAq viprA# havanta Uqtaye# |
saqhaqsrAqkShA dhiqyaspatI# || 1.023.03
miqtraM vaqyaM ha#vAmaheq varu#NaqM soma#pItaye |
jaqj~jAqnA pUqtada#kShasA || 1.023.04
Ruqtenaq yAvRu#tAqvRudhA#vRuqtasyaq jyoti#ShaqspatI# |
tA miqtrAvaru#NA huve || 1.023.05
varu#Na: prAviqtA bhu#vanmiqtro vishvA#bhirUqtibhi#: |
kara#tAM na: suqrAdha#sa: || 1.023.06
maqrutva#ntaM havAmahaq indraqmA soma#pItaye |
saqjUrgaqNena# tRumpatu || 1.023.07
indra#jyeShThAq maru#dgaNAq devA#saq: pUSha#rAtaya: |
vishveq mama# shrutAq hava#m || 1.023.08
haqta vRuqtraM su#dAnavaq indre#Naq saha#sA yuqjA |
mA no# duq:shaMsa# Ishata || 1.023.09
vishvA#ndeqvAnha#vAmahe maqrutaq: soma#pItaye |
uqgrA hi pRushni#mAtara: || 1.023.10
jaya#tAmiva tanyaqturmaqrutA#meti dhRuShNuqyA |
yachChubha#M yAqthanA# nara: || 1.023.11
haqskAqrAdviqdyutaqsparyato# jAqtA a#vantu na: |
maqruto# mRuLayantu na: || 1.023.12
A pU#Sha~jchiqtraba#rhiShaqmAghRu#Ne dhaqruNa#M diqva: |
AjA# naqShTaM yathA# paqshum || 1.023.13
pUqShA rAjA#naqmAghRu#Niqrapa#gULhaqM guhA# hiqtam |
avi#ndachchiqtraba#rhiSham || 1.023.14
uqto sa mahyaqmindu#bhiq: ShaDyuqktA~M a#nuqseShi#dhat |
gobhiqryavaqM na cha#rkRuShat || 1.023.15
aqmbayo# yaqntyadhva#bhirjAqmayo# adhvarIyaqtAm |
pRuq~jchaqtIrmadhu#nAq paya#: || 1.023.16
aqmUryA upaq sUryeq yAbhi#rvAq sUrya#: saqha |
tA no# hinvantvadhvaqram || 1.023.17
aqpo deqvIrupa# hvayeq yatraq gAvaq: piba#nti na: |
sindhu#bhyaq: kartva#M haqvi: || 1.023.18
aqpsva1q#ntaraqmRuta#maqpsu bhe#ShaqjamaqpAmuqta prasha#staye |
devAq bhava#ta vAqjina#: || 1.023.19
aqpsu meq somo# abravIdaqntarvishvA#ni bheShaqjA |
aqgniM cha# viqshvasha#mbhuvaqmApa#shcha viqshvabhe#ShajI: || 1.023.20
Apa#: pRuNIqta bhe#ShaqjaM varU#thaM taqnveq3q# mama# |
jyokchaq sUrya#M dRuqshe || 1.023.21
iqdamA#paq: pra va#hataq yatkiM cha# duriqtaM mayi# |
yadvAqhama#bhiduqdrohaq yadvA# sheqpa uqtAnRu#tam || 1.023.22
Apo# aqdyAnva#chAriShaqM rase#naq sama#gasmahi |
paya#svAnagnaq A ga#hiq taM mAq saM sRu#jaq varcha#sA || 1.023.23
saM mA#gneq varcha#sA sRujaq saM praqjayAq samAyu#ShA |
viqdyurme# asya deqvA indro# vidyAtsaqha RuShi#bhi: || 1.023.24

kasya# nUqnaM ka#taqmasyAqmRutA#nAqM manA#maheq chAru# deqvasyaq nAma# |
ko no# maqhyA adi#tayeq puna#rdAtpiqtara#M cha dRuqsheya#M mAqtara#M cha || 1.024.01
aqgnervaqyaM pra#thaqmasyAqmRutA#nAqM manA#maheq chAru# deqvasyaq nAma# |
sa no# maqhyA adi#tayeq puna#rdAtpiqtara#M cha dRuqsheya#M mAqtara#M cha || 1.024.02
aqbhi tvA# deva savitaqrIshA#naqM vAryA#NAm |
sadA#vanbhAqgamI#mahe || 1.024.03
yashchiqddhi ta# iqtthA bhaga#: shashamAqna: puqrA niqda: |
aqdveqSho hasta#yordaqdhe || 1.024.04
bhaga#bhaktasya te vaqyamuda#shemaq tavAva#sA |
mUqrdhAna#M rAqya Aqrabhe# || 1.024.05
naqhi te# kShaqtraM na sahoq na maqnyuM vaya#shchaqnAmI paqtaya#nta Aqpu: |
nemA Apo# animiqShaM chara#ntIqrna ye vAta#sya pramiqnantyabhva#m || 1.024.06
aqbuqdhne rAjAq varu#Noq vana#syoqrdhvaM stUpa#M dadate pUqtada#kSha: |
nIqchInA# sthuruqpari# buqdhna e#ShAmaqsme aqntarnihi#tA: keqtava#: syu: || 1.024.07
uqruM hi rAjAq varu#NashchaqkAraq sUryA#yaq panthAqmanve#taqvA u# |
aqpadeq pAdAq prati#dhAtave&karuqtApa#vaqktA hRu#dayAqvidha#shchit || 1.024.08
shaqtaM te# rAjanbhiqShaja#: saqhasra#muqrvI ga#bhIqrA su#maqtiShTe# astu |
bAdha#sva dUqre nirRu#tiM parAqchai: kRuqtaM chiqdenaq: pra mu#mugdhyaqsmat || 1.024.09
aqmI ya RukShAq nihi#tAsa uqchchA naktaqM dadRu#shreq kuha# chiqddive#yu: |
ada#bdhAniq varu#Nasya vraqtAni# viqchAka#shachchaqndramAq nakta#meti || 1.024.10
tattvA# yAmiq brahma#NAq vanda#mAnaqstadA shA#steq yaja#mAno haqvirbhi#: |
ahe#LamAno varuNeqha boqdhyuru#shaMsaq mA naq Ayuq: pra mo#ShI: || 1.024.11
tadinnaktaqM taddivAq mahya#mAhuqstadaqyaM keto# hRuqda A vi cha#ShTe |
shunaq:shepoq yamahva#dgRubhIqta: so aqsmAnrAjAq varu#No mumoktu || 1.024.12
shunaq:shepoq hyahva#dgRubhIqtastriqShvA#diqtyaM dru#paqdeShu# baqddha: |
avai#naqM rAjAq varu#Na: sasRujyAdviqdvA~M ada#bdhoq vi mu#moktuq pAshA#n || 1.024.13
ava# teq heLo# varuNaq namo#bhiqrava# yaqj~jebhi#rImahe haqvirbhi#: |
kShaya#nnaqsmabhya#masura prachetAq rAjaqnnenA#Msi shishratha: kRuqtAni# || 1.024.14
udu#ttaqmaM va#ruNaq pAsha#maqsmadavA#dhaqmaM vi ma#dhyaqmaM shra#thAya |
athA# vaqyamA#ditya vraqte tavAnA#gasoq adi#taye syAma || 1.024.15

yachchiqddhi teq visho# yathAq pra de#va varuNa vraqtam |
miqnIqmasiq dyavi#dyavi || 1.025.01
mA no# vaqdhAya# haqtnave# jihILAqnasya# rIradha: |
mA hRu#NAqnasya# maqnyave# || 1.025.02
vi mRu#LIqkAya# teq mano# raqthIrashvaqM na saMdi#tam |
gIqrbhirva#ruNa sImahi || 1.025.03
parAq hi meq vima#nyavaq: pata#ntiq vasya#{}iShTaye |
vayoq na va#saqtIrupa# || 1.025.04
kaqdA kSha#traqshriyaqM naraqmA varu#NaM karAmahe |
mRuqLIqkAyo#ruqchakSha#sam || 1.025.05
taditsa#mAqnamA#shAteq vena#ntAq na pra yu#chChata: |
dhRuqtavra#tAya dAqshuShe# || 1.025.06
vedAq yo vIqnAM paqdamaqntari#kSheNaq pata#tAm |
veda# nAqva: sa#muqdriya#: || 1.025.07
veda# mAqso dhRuqtavra#toq dvAda#sha praqjAva#ta: |
vedAq ya u#paqjAya#te || 1.025.08
vedaq vAta#sya vartaqnimuqrorRuqShvasya# bRuhaqta: |
vedAq ye aqdhyAsa#te || 1.025.09
ni Sha#sAda dhRuqtavra#toq varu#Na: paqstyAq3q#svA |
sAmrA#jyAya suqkratu#: || 1.025.10
atoq vishvAqnyadbhu#tA chikiqtvA~M aqbhi pa#shyati |
kRuqtAniq yA chaq kartvA# || 1.025.11
sa no# viqshvAhA# suqkratu#rAdiqtya: suqpathA# karat |
pra Naq AyU#MShi tAriShat || 1.025.12
bibhra#ddrAqpiM hi#raqNyayaqM varu#No vasta niqrNija#m |
pariq spashoq ni She#dire || 1.025.13
na yaM dipsa#nti diqpsavoq na druhvA#Noq janA#nAm |
na deqvamaqbhimA#taya: || 1.025.14
uqta yo mAnu#SheqShvA yasha#shchaqkre asAqmyA |
aqsmAka#muqdareqShvA || 1.025.15
parA# me yanti dhIqtayoq gAvoq na gavyU#tIqranu# |
iqchChantI#ruruqchakSha#sam || 1.025.16
saM nu vo#chAvahaiq punaqryato# meq madhvAbhRu#tam |
hote#vaq kShada#se priqyam || 1.025.17
darshaqM nu viqshvada#rshataqM darshaqM rathaqmadhiq kShami# |
eqtA ju#Shata meq gira#: || 1.025.18
iqmaM me# varuNa shrudhIq hava#maqdyA cha# mRuLaya |
tvAma#vaqsyurA cha#ke || 1.025.19
tvaM vishva#sya medhira diqvashchaq gmashcha# rAjasi |
sa yAma#niq prati# shrudhi || 1.025.20
udu#ttaqmaM mu#mugdhi noq vi pAsha#M madhyaqmaM chRu#ta |
avA#dhaqmAni# jIqvase# || 1.025.21

vasi#ShvAq hi mi#yedhyaq vastrA#NyUrjAM pate |
semaM no# adhvaqraM ya#ja || 1.026.01
ni noq hotAq vare#Nyaq: sadA# yaviShThaq manma#bhi: |
agne# diqvitma#tAq vacha#: || 1.026.02
A hi ShmA# sUqnave# piqtApiryaja#tyAqpaye# |
sakhAq sakhyeq vare#Nya: || 1.026.03
A no# baqrhI riqshAda#soq varu#No miqtro a#ryaqmA |
sIda#ntuq manu#Sho yathA || 1.026.04
pUrvya# hotaraqsya noq manda#sva saqkhyasya# cha |
iqmA uq Shu shru#dhIq gira#: || 1.026.05
yachchiqddhi shashva#tAq tanA# deqvaMde#vaqM yajA#mahe |
tve iddhU#yate haqvi: || 1.026.06
priqyo no# astu viqshpatiqrhotA# maqndro vare#Nya: |
priqyA: svaqgnayo# vaqyam || 1.026.07
svaqgnayoq hi vArya#M deqvAso# dadhiqre cha# na: |
svaqgnayo# manAmahe || 1.026.08
athA# na uqbhaye#ShAqmamRu#taq martyA#nAm |
miqtha: sa#ntuq prasha#staya: || 1.026.09
vishve#bhiragne aqgnibhi#riqmaM yaqj~jamiqdaM vacha#: |
chano# dhA: sahaso yaho || 1.026.10

ashvaqM na tvAq vAra#vantaM vaqndadhyA# aqgniM namo#bhi: |
saqmrAja#ntamadhvaqrANA#m || 1.027.01
sa ghA# na: sUqnu: shava#sA pRuqthupra#gAmA suqsheva#: |
mIqDhvA~M aqsmAka#M babhUyAt || 1.027.02
sa no# dUqrAchchAqsAchchaq ni martyA#daghAqyo: |
pAqhi sadaqmidviqshvAyu#: || 1.027.03
iqmamUq Shu tvamaqsmAka#M saqniM gA#yaqtraM navyA#Msam |
agne# deqveShuq pra vo#cha: || 1.027.04
A no# bhaja paraqmeShvA vAje#Shu madhyaqmeShu# |
shikShAq vasvoq anta#masya || 1.027.05
viqbhaqktAsi# chitrabhAnoq sindho#rUqrmA u#pAqka A |
saqdyo dAqshuShe# kSharasi || 1.027.06
yama#gne pRuqtsu martyaqmavAq vAje#Shuq yaM juqnA: |
sa yantAq shashva#tIqriSha#: || 1.027.07
naki#rasya sahantya paryeqtA kaya#sya chit |
vAjo# asti shraqvAyya#: || 1.027.08
sa vAja#M viqshvacha#rShaNiqrarva#dbhirastuq taru#tA |
vipre#bhirastuq sani#tA || 1.027.09
jarA#bodhaq tadvi#viDDhi viqshevi#she yaqj~jiyA#ya |
stoma#M ruqdrAyaq dRushI#kam || 1.027.10
sa no# maqhA~M a#nimAqno dhUqmake#tu: purushchaqndra: |
dhiqye vAjA#ya hinvatu || 1.027.11
sa reqvA~M i#va viqshpatiqrdaivya#: keqtu: shRu#Notu na: |
uqkthairaqgnirbRuqhadbhA#nu: || 1.027.12
namo# maqhadbhyoq namo# arbhaqkebhyoq namoq yuva#bhyoq nama# Ashiqnebhya#: |
yajA#ma deqvAnyadi# shaqknavA#maq mA jyAya#saq: shaMsaqmA vRu#kShi devA: || 1.027.13

yatraq grAvA# pRuqthubu#dhna Uqrdhvo bhava#tiq sota#ve |
uqlUkha#lasutAnAqmavedvi#ndra jalgula: || 1.028.01
yatraq dvAvi#va jaqghanA#dhiShavaqNyA# kRuqtA |
uqlUkha#lasutAnAqmavedvi#ndra jalgula: || 1.028.02
yatraq nArya#pachyaqvamu#pachyaqvaM chaq shikSha#te |
uqlUkha#lasutAnAqmavedvi#ndra jalgula: || 1.028.03
yatraq manthA#M vibaqdhnate# raqshmInyami#taqvA i#va |
uqlUkha#lasutAnAqmavedvi#ndra jalgula: || 1.028.04
yachchiqddhi tvaM gRuqhegRu#haq ulU#khalaka yuqjyase# |
iqha dyuqmatta#maM vadaq jaya#tAmiva dunduqbhi: || 1.028.05
uqta sma# te vanaspateq vAtoq vi vAqtyagraqmit |
athoq indrA#yaq pAta#ve suqnu soma#mulUkhala || 1.028.06
AqyaqjI vA#jaqsAta#mAq tA hyu1q#chchA vi#jarbhRuqta: |
harI# iqvAndhA#Msiq bapsa#tA || 1.028.07
tA no# aqdya va#naspatI RuqShvAvRuqShvebhi#: soqtRubhi#: |
indrA#yaq madhu#matsutam || 1.028.08
uchChiqShTaM chaqmvo#rbharaq soma#M paqvitraq A sRu#ja |
ni dhe#hiq goradhi# tvaqchi || 1.028.09

yachchiqddhi sa#tya somapA anAshaqstA i#vaq smasi# |
A tU na# indra shaMsayaq goShvashve#Shu shuqbhriShu# saqhasre#Shu tuvImagha || 1.029.01
shipri#nvAjAnAM pateq shachI#vaqstava# daqMsanA# |
A tU na# indra shaMsayaq goShvashve#Shu shuqbhriShu# saqhasre#Shu tuvImagha || 1.029.02
ni ShvA#payA mithUqdRushA# saqstAmabu#dhyamAne |
A tU na# indra shaMsayaq goShvashve#Shu shuqbhriShu# saqhasre#Shu tuvImagha || 1.029.03
saqsantuq tyA arA#tayoq bodha#ntu shUra rAqtaya#: |
A tU na# indra shaMsayaq goShvashve#Shu shuqbhriShu# saqhasre#Shu tuvImagha || 1.029.04
sami#ndra gardaqbhaM mRu#Na nuqvanta#M pAqpayA#muqyA |
A tU na# indra shaMsayaq goShvashve#Shu shuqbhriShu# saqhasre#Shu tuvImagha || 1.029.05
patA#ti kuNDRuqNAchyA# dUqraM vAtoq vanAqdadhi# |
A tU na# indra shaMsayaq goShvashve#Shu shuqbhriShu# saqhasre#Shu tuvImagha || 1.029.06
sarva#M parikroqshaM ja#hi jaqmbhayA# kRukadAqshva#m |
A tU na# indra shaMsayaq goShvashve#Shu shuqbhriShu# saqhasre#Shu tuvImagha || 1.029.07

A vaq indraqM krivi#M yathA vAjaqyanta#: shaqtakra#tum |
maMhi#ShThaM si~jchaq indu#bhi: || 1.030.01
shaqtaM vAq ya: shuchI#nAM saqhasra#M vAq samA#shirAm |
edu# niqmnaM na rI#yate || 1.030.02
saM yanmadA#ya shuqShmiNa# eqnA hya#syoqdare# |
saqmuqdro na vyacho# daqdhe || 1.030.03
aqyamu# teq sama#tasi kaqpota# iva garbhaqdhim |
vachaqstachchi#nna ohase || 1.030.04
stoqtraM rA#dhAnAM pateq girvA#ho vIraq yasya# te |
vibhU#tirastu sUqnRutA# || 1.030.05
Uqrdhvasti#ShThA na Uqtayeq&sminvAje# shatakrato |
samaqnyeShu# bravAvahai || 1.030.06
yoge#yoge taqvasta#raqM vAje#vAje havAmahe |
sakhA#yaq indra#mUqtaye# || 1.030.07
A ghA# gamaqdyadiq shrava#tsahaqsriNI#bhirUqtibhi#: |
vAje#bhiqrupa# noq hava#m || 1.030.08
anu# praqtnasyauka#so huqve tu#vipraqtiM nara#m |
yaM teq pUrva#M piqtA huqve || 1.030.09
taM tvA# vaqyaM vi#shvavAqrA shA#smahe puruhUta |
sakhe# vaso jariqtRubhya#: || 1.030.10
aqsmAka#M shiqpriNI#nAqM soma#pA: somaqpAvnA#m |
sakhe# vajriqnsakhI#nAm || 1.030.11
tathAq tada#stu somapAq: sakhe# vajriqntathA# kRuNu |
yathA# ta uqshmasIqShTaye# || 1.030.12
reqvatI#rna: sadhaqmAdaq indre# santu tuqvivA#jA: |
kShuqmantoq yAbhiqrmade#ma || 1.030.13
A ghaq tvAvAqntmanAqpta stoqtRubhyo# dhRuShNaviyAqna: |
RuqNorakShaqM na chaqkryo#: || 1.030.14
A yadduva#: shatakrataqvA kAma#M jaritR^IqNAm |
RuqNorakShaqM na shachI#bhi: || 1.030.15
shashvaqdindraq: popru#thadbhirjigAyaq nAna#dadbhiq: shAshva#sadbhiqrdhanA#ni |
sa no# hiraNyaraqthaM daqMsanA#vAqnsa na#: saniqtA saqnayeq sa no#&dAt || 1.030.16
Ashvi#nAqvashvA#vatyeqShA yA#taqM shavI#rayA |
goma#ddasrAq hira#Nyavat || 1.030.17
saqmAqnayo#janoq hi vAqM ratho# dasrAqvama#rtya: |
saqmuqdre a#shviqneya#te || 1.030.18
nya1q#ghnyasya# mUqrdhani# chaqkraM ratha#sya yemathu: |
pariq dyAmaqnyadI#yate || 1.030.19
kasta# uSha: kadhapriye bhuqje marto# amartye |
kaM na#kShase vibhAvari || 1.030.20
vaqyaM hi teq ama#nmaqhyAntAqdA pa#rAqkAt |
ashveq na chi#tre aruShi || 1.030.21
tvaM tyebhiqrA ga#hiq vAje#bhirduhitardiva: |
aqsme raqyiM ni dhA#raya || 1.030.22

tvama#gne prathaqmo ag~ggi#rAq RuShi#rdeqvo deqvAnA#mabhava: shiqva: sakhA# |
tava# vraqte kaqvayo# vidmaqnApaqso&jA#yanta maqrutoq bhrAja#dRuShTaya: || 1.031.01
tvama#gne prathaqmo ag~ggi#rastama: kaqvirdeqvAnAqM pari# bhUShasi vraqtam |
viqbhurvishva#smaiq bhuva#nAyaq medhi#ro dvimAqtA shaqyu: ka#tiqdhA chi#dAqyave# || 1.031.02
tvama#gne prathaqmo mA#taqrishva#na Aqvirbha#va sukratUqyA viqvasva#te |
are#jetAqM roda#sI hotRuqvUrye&sa#ghnorbhAqramaya#jo maqho va#so || 1.031.03
tvama#gneq mana#veq dyAma#vAshaya: purUqrava#se suqkRute# suqkRutta#ra: |
shvAqtreNaq yatpiqtrormuchya#seq paryA tvAq pUrva#manayaqnnApa#raqM puna#: || 1.031.04
tvama#gne vRuShaqbha: pu#ShTiqvardha#naq udya#tasruche bhavasi shraqvAyya#: |
ya Ahu#tiqM pariq vedAq vaSha#TkRutiqmekA#yuqragreq visha# AqvivA#sasi || 1.031.05
tvama#gne vRujiqnava#rtaniqM naraqM sakma#npiparShi viqdathe# vicharShaNe |
ya: shUra#sAtAq pari#takmyeq dhane# daqbhrebhi#shchiqtsamRu#tAq haMsiq bhUya#sa: || 1.031.06
tvaM tama#gne amRutaqtva u#ttaqme marta#M dadhAsiq shrava#se diqvedi#ve |
yastA#tRuShAqNa uqbhayA#yaq janma#neq maya#: kRuqNoShiq prayaq A cha# sUqraye# || 1.031.07
tvaM no# agne saqnayeq dhanA#nAM yaqshasa#M kAqruM kRu#Nuhiq stavA#na: |
RuqdhyAmaq karmAqpasAq nave#na deqvairdyA#vApRuthivIq prAva#taM na: || 1.031.08
tvaM no# agne piqtroruqpasthaq A deqvo deqveShva#navadyaq jAgRu#vi: |
taqnUqkRudbo#dhiq prama#tishcha kAqraveq tvaM ka#lyANaq vasuq vishvaqmopi#She || 1.031.09
tvama#gneq prama#tiqstvaM piqtAsi# naqstvaM va#yaqskRuttava# jAqmayo# vaqyam |
saM tvAq rAya#: shaqtinaq: saM sa#haqsriNa#: suqvIra#M yanti vrataqpAma#dAbhya || 1.031.10
tvAma#gne prathaqmamAqyumAqyave# deqvA a#kRuNvaqnnahu#Shasya viqshpati#m |
iLA#makRuNvaqnmanu#Shasyaq shAsa#nIM piqturyatpuqtro mama#kasyaq jAya#te || 1.031.11
tvaM no# agneq tava# deva pAqyubhi#rmaqghono# rakSha taqnva#shcha vandya |
trAqtA toqkasyaq tana#yeq gavA#maqsyani#meShaqM rakSha#mANaqstava# vraqte || 1.031.12
tvama#gneq yajya#ve pAqyuranta#ro&niShaqg~ggAya# chaturaqkSha i#dhyase |
yo rAqtaha#vyo&vRuqkAyaq dhAya#se kIqreshchiqnmantraqM mana#sA vaqnoShiq tam || 1.031.13
tvama#gna uruqshaMsA#ya vAqghate# spAqrhaM yadrekNa#: paraqmaM vaqnoShiq tat |
Aqdhrasya# chiqtprama#tiruchyase piqtA pra pAkaqM shAssiq pra disho# viqduShTa#ra: || 1.031.14
tvama#gneq praya#tadakShiNaqM naraqM varme#va syUqtaM pari# pAsi viqshvata#: |
svAqduqkShadmAq yo va#saqtau syo#naqkRujjI#vayAqjaM yaja#teq sopaqmA diqva: || 1.031.15
iqmAma#gne shaqraNi#M mImRuSho na iqmamadhvA#naqM yamagA#ma dUqrAt |
Aqpi: piqtA prama#ti: soqmyAnAqM bhRumi#rasyRuShiqkRunmartyA#nAm || 1.031.16
maqnuqShvada#gne ag~ggiraqsvada#g~ggiro yayAtiqvatsada#ne pUrvaqvachChu#che |
achCha# yAqhyA va#hAq daivyaqM janaqmA sA#daya baqrhiShiq yakShi# cha priqyam || 1.031.17
eqtenA#gneq brahma#NA vAvRudhasvaq shaktI# vAq yatte# chakRuqmA viqdA vA# |
uqta pra Ne#Shyaqbhi vasyo# aqsmAnsaM na#: sRuja sumaqtyA vAja#vatyA || 1.031.18

indra#syaq nu vIqryA#Niq pra vo#chaqM yAni# chaqkAra# prathaqmAni# vaqjrI |
ahaqnnahiqmanvaqpasta#tardaq pra vaqkShaNA# abhinaqtparva#tAnAm || 1.032.01
ahaqnnahiqM parva#te shishriyAqNaM tvaShTA#smaiq vajra#M svaqrya#M tatakSha |
vAqshrA i#va dheqnavaq: syanda#mAnAq a~jja#: samuqdramava# jagmuqrApa#: || 1.032.02
vRuqShAqyamA#No&vRuNItaq somaqM trika#drukeShvapibatsuqtasya# |
A sAya#kaM maqghavA#dattaq vajraqmaha#nnenaM prathamaqjAmahI#nAm || 1.032.03
yadiqndrAha#nprathamaqjAmahI#nAqmAnmAqyinAqmami#nAq: prota mAqyA: |
AtsUrya#M jaqnayaqndyAmuqShAsa#M tAqdItnAq shatruqM na kilA# vivitse || 1.032.04
aha#nvRuqtraM vRu#traqtaraqM vya#Msaqmindroq vajre#Na mahaqtA vaqdhena# |
skandhA#MsIvaq kuli#shenAq vivRuqkNAhi#: shayata upaqpRukpRu#thiqvyA: || 1.032.05
aqyoqddheva# duqrmadaq A hi juqhve ma#hAvIqraM tu#vibAqdhamRu#jIqSham |
nAtA#rIdasyaq samRu#tiM vaqdhAnAqM saM ruqjAnA#: pipiShaq indra#shatru: || 1.032.06
aqpAda#haqsto a#pRutanyaqdindraqmAsyaq vajraqmadhiq sAnau# jaghAna |
vRuShNoq vadhri#: pratiqmAnaqM bubhU#ShanpuruqtrA vRuqtro a#shayaqdvya#sta: || 1.032.07
naqdaM na bhiqnnama#muqyA shayA#naqM manoq ruhA#NAq ati# yaqntyApa#: |
yAshchi#dvRuqtro ma#hiqnA paqryati#ShThaqttAsAqmahi#: patsutaq:shIrba#bhUva || 1.032.08
nIqchAva#yA abhavadvRuqtrapuqtrendro# asyAq avaq vadha#rjabhAra |
utta#rAq sUradha#ra: puqtra A#sIqddAnu#: shaye saqhava#tsAq na dheqnu: || 1.032.09
ati#ShThantInAmaniveshaqnAnAqM kAShThA#nAqM madhyeq nihi#taqM sharI#ram |
vRuqtrasya# niqNyaM vi cha#raqntyApo# dIqrghaM tamaq Asha#yaqdindra#shatru: || 1.032.10
dAqsapa#tnIqrahi#gopA atiShThaqnniru#ddhAq Apa#: paqNine#vaq gAva#: |
aqpAM bilaqmapi#hitaqM yadAsI#dvRuqtraM ja#ghaqnvA~M apaq tadva#vAra || 1.032.11
ashvyoq vAro# abhavaqstadi#ndra sRuqke yattvA# praqtyaha#ndeqva eka#: |
aja#yoq gA aja#ya: shUraq somaqmavA#sRujaq: sarta#ve saqpta sindhU#n || 1.032.12
nAsmai# viqdyunna ta#nyaqtu: si#Shedhaq na yAM mihaqmaki#raddhrAqduni#M cha |
indra#shchaq yadyu#yuqdhAteq ahi#shchoqtApaqrIbhyo# maqghavAq vi ji#gye || 1.032.13
ahe#ryAqtAraqM kama#pashya indra hRuqdi yatte# jaqghnuShoq bhIraga#chChat |
nava# chaq yanna#vaqtiM chaq srava#ntI: shyeqno na bhIqto ata#roq rajA#Msi || 1.032.14
indro# yAqto&va#sitasyaq rAjAq shama#sya cha shRuqg~ggiNoq vajra#bAhu: |
seduq rAjA# kShayati charShaNIqnAmaqrAnna neqmi: pariq tA ba#bhUva || 1.032.15

etAyAqmopa# gaqvyantaq indra#maqsmAkaqM su prama#tiM vAvRudhAti |
aqnAqmRuqNa: kuqvidAdaqsya rAqyo gavAqM ketaqM para#mAqvarja#te na: || 1.033.01
upedaqhaM dha#naqdAmapra#tItaqM juShTAqM na shyeqno va#saqtiM pa#tAmi |
indra#M namaqsyannu#paqmebhi#raqrkairya stoqtRubhyoq havyoq astiq yAma#n || 1.033.02
ni sarva#sena iShuqdhI~Mra#saktaq samaqryo gA a#jatiq yasyaq vaShTi# |
choqShkUqyamA#Na indraq bhUri# vAqmaM mA paqNirbhU#raqsmadadhi# pravRuddha || 1.033.03
vadhIqrhi dasyu#M dhaqnina#M ghaqnenaq~M ekaqshchara#nnupashAqkebhi#rindra |
dhanoqradhi# viShuqNakte vyA#yaqnnaya#jvAna: sanaqkA: preti#mIyu: || 1.033.04
parA# chichChIqrShA va#vRujuqsta iqndrAya#jvAnoq yajva#bhiq spardha#mAnA: |
pra yaddiqvo ha#riva sthAtarugraq nira#vraqtA~M a#dhamoq roda#syo: || 1.033.05
ayu#yutsannanavaqdyasyaq senAqmayA#tayanta kShiqtayoq nava#gvA: |
vRuqShAqyudhoq na vadhra#yoq nira#ShTA: praqvadbhiqrindrA#chchiqtaya#nta Ayan || 1.033.06
tvameqtAnru#daqto jakSha#taqshchAyo#dhayoq raja#sa indra pAqre |
avA#daho diqva A dasyu#muqchchA pra su#nvaqta stu#vaqta: shaMsa#mAva: || 1.033.07
chaqkrAqNAsa#: parIqNaha#M pRuthiqvyA hira#Nyena maqNinAq shumbha#mAnA: |
na hi#nvAqnAsa#stitiruqsta indraqM pariq spasho# adadhAqtsUrye#Na || 1.033.08
pariq yadi#ndraq roda#sI uqbhe abu#bhojIrmahiqnA viqshvata#: sIm |
ama#nyamAnA~M aqbhi manya#mAnaiqrnirbraqhmabhi#radhamoq dasyu#mindra || 1.033.09
na ye diqva: pRu#thiqvyA anta#mAqpurna mAqyAbhi#rdhanaqdAM paqryabhU#van |
yujaqM vajra#M vRuShaqbhashcha#kraq indroq nirjyoti#ShAq tama#soq gA a#dukShat || 1.033.10
anu# svaqdhAma#kSharaqnnApo# aqsyAva#rdhataq madhyaq A nAqvyA#nAm |
saqdhrIqchIne#naq mana#sAq tamindraq oji#ShThenaq hanma#nAhannaqbhi dyUn || 1.033.11
nyA#vidhyadilIqbisha#sya dRuqLhA vi shRuqg~ggiNa#mabhinaqchChuShNaqmindra#: |
yAvaqttaro# maghavaqnyAvaqdojoq vajre#Naq shatru#mavadhI: pRutaqnyum || 1.033.12
aqbhi siqdhmo a#jigAdasyaq shatrUqnvi tiqgmena# vRuShaqbheNAq puro#&bhet |
saM vajre#NAsRujadvRuqtramindraq: pra svAM maqtima#tiraqchChAsha#dAna: || 1.033.13
Avaq: kutsa#mindraq yasmi#~jchAqkanprAvoq yudhya#ntaM vRuShaqbhaM dasha#dyum |
shaqphachyu#to reqNurna#kShataq dyAmuchChvai#treqyo nRuqShAhyA#ya tasthau || 1.033.14
Avaq: shama#M vRuShaqbhaM tugryA#su kShetrajeqShe ma#ghavaq~jChvitryaqM gAm |
jyokchiqdatra# tasthiqvAMso# akra~jChatrUyaqtAmadha#rAq veda#nAka: || 1.033.15

trishchi#nno aqdyA bha#vataM navedasA viqbhurvAqM yAma# uqta rAqtira#shvinA |
yuqvorhi yaqntraM hiqmyevaq vAsa#so&bhyAyaqMsenyA# bhavataM manIqShibhi#: || 1.034.01
traya#: paqvayo# madhuqvAha#neq ratheq soma#sya veqnAmanuq vishvaq idvi#du: |
traya# skaqmbhAsa# skabhiqtAsa# Aqrabheq trirnakta#M yAqthastrirva#shvinAq divA# || 1.034.02
saqmAqne ahaqntrira#vadyagohanAq triraqdya yaqj~jaM madhu#nA mimikShatam |
trirvAja#vatIqriSho# ashvinA yuqvaM doqShA aqsmabhya#muqShasa#shcha pinvatam || 1.034.03
trirvaqrtiryA#taqM triranu#vrate jaqne tri: su#prAqvye# treqdheva# shikShatam |
trirnAqndya#M vahatamashvinA yuqvaM tri: pRukSho# aqsme aqkShare#va pinvatam || 1.034.04
trirno# raqyiM va#hatamashvinA yuqvaM trirdeqvatA#tAq triruqtAva#taqM dhiya#: |
tri: sau#bhagaqtvaM triruqta shravA#Msi nastriqShThaM vAqM sUre# duhiqtA ru#haqdratha#m || 1.034.05
trirno# ashvinA diqvyAni# bheShaqjA tri: pArthi#vAniq triru# dattamaqdbhya: |
oqmAna#M shaqMyormama#kAya sUqnave# triqdhAtuq sharma# vahataM shubhaspatI || 1.034.06
trirno# ashvinA yajaqtA diqvedi#veq pari# triqdhAtu# pRuthiqvIma#shAyatam |
tiqsro nA#satyA rathyA parAqvata# Aqtmevaq vAtaq: svasa#rANi gachChatam || 1.034.07
trira#shvinAq sindhu#bhi: saqptamA#tRubhiqstraya# AhAqvAstreqdhA haqviShkRuqtam |
tiqsra: pRu#thiqvIruqpari# praqvA diqvo nAka#M rakShetheq dyubhi#raqktubhi#rhiqtam || 1.034.08
kva1q# trI chaqkrA triqvRutoq ratha#syaq kva1q# trayo# vaqndhuroq ye sanI#LA: |
kaqdA yogo# vAqjinoq rAsa#bhasyaq yena# yaqj~jaM nA#satyopayAqtha: || 1.034.09
A nA#satyAq gachCha#taM hUqyate# haqvirmadhva#: pibataM madhuqpebhi#rAqsabhi#: |
yuqvorhi pUrva#M saviqtoShasoq ratha#mRuqtAya# chiqtraM ghRuqtava#ntaqmiShya#ti || 1.034.10
A nA#satyA triqbhire#kAdaqshairiqha deqvebhi#ryAtaM madhuqpeya#mashvinA |
prAyuqstAri#ShTaqM nI rapA#Msi mRukShataqM sedha#taqM dveShoq bhava#taM sachAqbhuvA# || 1.034.11
A no# ashvinA triqvRutAq rathe#nAqrvA~jcha#M raqyiM va#hataM suqvIra#m |
shRuqNvantA# vAqmava#se johavImi vRuqdhe cha# no bhavataqM vAja#sAtau || 1.034.12

hvayA#myaqgniM pra#thaqmaM svaqstayeq hvayA#mi miqtrAvaru#NAviqhAva#se |
hvayA#miq rAtrIqM jaga#to niqvesha#nIqM hvayA#mi deqvaM sa#viqtAra#mUqtaye# || 1.035.01
A kRuqShNenaq raja#sAq varta#mAno niveqshaya#nnaqmRutaqM martya#M cha |
hiqraqNyaye#na saviqtA ratheqnA deqvo yA#tiq bhuva#nAniq pashya#n || 1.035.02
yAti# deqva: praqvatAq yAtyuqdvatAq yAti# shuqbhrAbhyA#M yajaqto hari#bhyAm |
A deqvo yA#ti saviqtA pa#rAqvato&paq vishvA# duriqtA bAdha#mAna: || 1.035.03
aqbhIvRu#taqM kRusha#nairviqshvarU#paqM hira#NyashamyaM yajaqto bRuqhanta#m |
AsthAqdratha#M saviqtA chiqtrabhA#nu: kRuqShNA rajA#Msiq tavi#ShIqM dadhA#na: || 1.035.04
vi janA#~jChyAqvA: shi#tiqpAdo# akhyaqnrathaqM hira#Nyapra{}ugaqM vaha#nta: |
shashvaqdvisha#: saviqturdaivya#syoqpastheq vishvAq bhuva#nAni tasthu: || 1.035.05
tiqsro dyAva#: saviqturdvA uqpasthAq~M ekA# yaqmasyaq bhuva#ne virAqShAT |
AqNiM na rathya#maqmRutAdhi# tasthuriqha bra#vItuq ya uq tachchike#tat || 1.035.06
vi su#paqrNo aqntari#kShANyakhyadgabhIqrave#pAq asu#ra: sunIqtha: |
kveq3q#dAnIqM sUryaq: kashchi#keta kataqmAM dyAM raqshmiraqsyA ta#tAna || 1.035.07
aqShTau vya#khyatkaqkubha#: pRuthiqvyAstrI dhanvaq yoja#nA saqpta sindhU#n |
hiqraqNyAqkSha: sa#viqtA deqva AgAqddadhaqdratnA# dAqshuSheq vAryA#Ni || 1.035.08
hira#NyapANi: saviqtA vicha#rShaNiruqbhe dyAvA#pRuthiqvI aqntarI#yate |
apAmI#vAqM bAdha#teq vetiq sUrya#maqbhi kRuqShNenaq raja#sAq dyAmRu#Noti || 1.035.09
hira#Nyahastoq asu#ra: sunIqtha: su#mRuLIqka: svavA#~M yAtvaqrvAg~g |
aqpaqsedha#nraqkShaso# yAtuqdhAnAqnasthA#ddeqva: pra#tidoqShaM gRu#NAqna: || 1.035.10
ye teq panthA#: savita: pUqrvyAso#&reqNavaq: sukRu#tA aqntari#kShe |
tebhi#rno aqdya paqthibhi#: suqgebhIq rakShA# cha noq adhi# cha brUhi deva || 1.035.11

pra vo# yaqhvaM pu#rUqNAM viqshAM de#vayaqtInA#m |
aqgniM sUqktebhiqrvacho#bhirImaheq yaM sIqmidaqnya ILa#te || 1.036.01
janA#so aqgniM da#dhire sahoqvRudha#M haqviShma#nto vidhema te |
sa tvaM no# aqdya suqmanA# iqhAviqtA bhavAq vAje#Shu santya || 1.036.02
pra tvA# dUqtaM vRu#NImaheq hotA#raM viqshvave#dasam |
maqhaste# saqto vi cha#rantyaqrchayo# diqvi spRu#shanti bhAqnava#: || 1.036.03
deqvAsa#stvAq varu#No miqtro a#ryaqmA saM dUqtaM praqtnami#ndhate |
vishvaqM so a#gne jayatiq tvayAq dhanaqM yaste# daqdAshaq martya#: || 1.036.04
maqndro hotA# gRuqhapa#tiqragne# dUqto viqshAma#si |
tve vishvAq saMga#tAni vraqtA dhruqvA yAni# deqvA akRu#Nvata || 1.036.05
tve ida#gne suqbhage# yaviShThyaq vishvaqmA hU#yate haqvi: |
sa tvaM no# aqdya suqmanA# uqtApaqraM yakShi# deqvAnsuqvIryA# || 1.036.06
taM ghe#miqtthA na#maqsvinaq upa# svaqrAja#mAsate |
hotrA#bhiraqgniM manu#Shaq: sami#ndhate titiqrvAMsoq atiq sridha#: || 1.036.07
ghnanto# vRuqtrama#taraqnroda#sI aqpa uqru kShayA#ya chakrire |
bhuvaqtkaNveq vRuShA# dyuqmnyAhu#taq: krandaqdashvoq gavi#ShTiShu || 1.036.08
saM sI#dasva maqhA~M a#siq shocha#sva devaqvIta#ma: |
vi dhUqmama#gne aruqShaM mi#yedhya sRuqja pra#shasta darshaqtam || 1.036.09
yaM tvA# deqvAsoq mana#ve daqdhuriqha yaji#ShThaM havyavAhana |
yaM kaNvoq medhyA#tithirdhanaqspRutaqM yaM vRuShAq yamu#pastuqta: || 1.036.10
yamaqgniM medhyA#tithiq: kaNva# Iqdha RuqtAdadhi# |
tasyaq preSho# dIdiyuqstamiqmA RuchaqstamaqgniM va#rdhayAmasi || 1.036.11
rAqyaspU#rdhi svadhAqvo&stiq hi te&gne# deqveShvApya#m |
tvaM vAja#syaq shrutya#sya rAjasiq sa no# mRuLa maqhA~M a#si || 1.036.12
Uqrdhva Uq Shu Na# Uqtayeq tiShThA# deqvo na sa#viqtA |
Uqrdhvo vAja#syaq sani#tAq yadaq~jjibhi#rvAqghadbhi#rviqhvayA#mahe || 1.036.13
Uqrdhvo na#: pAqhyaMha#soq ni keqtunAq vishvaqM samaqtriNa#M daha |
kRuqdhI na# UqrdhvA~jchaqrathA#ya jIqvase# viqdA deqveShu# noq duva#: || 1.036.14
pAqhi no# agne raqkShasa#: pAqhi dhUqrterarA#vNa: |
pAqhi rISha#ta uqta vAq jighA#Msatoq bRuha#dbhAnoq yavi#ShThya || 1.036.15
ghaqnevaq viShvaqgvi jaqhyarA#vNaqstapu#rjambhaq yo a#smaqdhruk |
yo martyaq: shishI#teq atyaqktubhiqrmA naq: sa riqpurI#shata || 1.036.16
aqgnirva#vne suqvIrya#maqgni: kaNvA#yaq saubha#gam |
aqgni: prAva#nmiqtrota medhyA#tithimaqgni: sAqtA u#pastuqtam || 1.036.17
aqgninA# tuqrvashaqM yadu#M parAqvata# uqgrAde#vaM havAmahe |
aqgnirna#yaqnnava#vAstvaM bRuqhadra#thaM tuqrvItiqM dasya#veq saha#: || 1.036.18
ni tvAma#gneq manu#rdadheq jyotiqrjanA#yaq shashva#te |
dIqdethaq kaNva# RuqtajA#ta ukShiqto yaM na#maqsyanti# kRuqShTaya#: || 1.036.19
tveqShAso# aqgnerama#vanto aqrchayo# bhIqmAsoq na pratI#taye |
raqkShaqsvinaq: sadaqmidyA#tuqmAva#toq vishvaqM samaqtriNa#M daha || 1.036.20

krIqLaM vaq: shardhoq mAru#tamanaqrvANa#M ratheqshubha#m |
kaNvA# aqbhi pra gA#yata || 1.037.01
ye pRuSha#tIbhirRuqShTibhi#: sAqkaM vAshI#bhiraq~jjibhi#: |
ajA#yantaq svabhA#nava: || 1.037.02
iqheva# shRuNva eShAqM kashAq haste#Shuq yadvadA#n |
ni yAma#~jchiqtramRu#~jjate || 1.037.03
pra vaq: shardhA#yaq ghRuShva#ye tveqShadyu#mnAya shuqShmiNe# |
deqvattaqM brahma# gAyata || 1.037.04
pra sha#MsAq goShvaghnya#M krIqLaM yachChardhoq mAru#tam |
jambheq rasa#sya vAvRudhe || 1.037.05
ko voq varShi#ShThaq A na#ro diqvashchaq gmashcha# dhUtaya: |
yatsIqmantaqM na dhU#nuqtha || 1.037.06
ni voq yAmA#yaq mAnu#Sho daqdhra uqgrAya# maqnyave# |
jihI#taq parva#to giqri: || 1.037.07
yeShAqmajme#Shu pRuthiqvI ju#juqrvA~M i#va viqshpati#: |
bhiqyA yAme#Shuq reja#te || 1.037.08
sthiqraM hi jAna#meShAqM vayo# mAqturnire#tave |
yatsIqmanu# dviqtA shava#: || 1.037.09
uduq tye sUqnavoq giraq: kAShThAq ajme#Shvatnata |
vAqshrA a#bhiqj~ju yAta#ve || 1.037.10
tyaM chi#dghA dIqrghaM pRuqthuM miqho napA#taqmamRu#dhram |
pra chyA#vayantiq yAma#bhi: || 1.037.11
maru#toq yaddha# voq balaqM janA#~M achuchyavItana |
giqrI~Mra#chuchyavItana || 1.037.12
yaddhaq yAnti# maqrutaq: saM ha# bruvaqte&dhvaqnnA |
shRuqNotiq kashchi#deShAm || 1.037.13
pra yA#taq shIbha#mAqshubhiq: santiq kaNve#Shu voq duva#: |
tatroq Shu mA#dayAdhvai || 1.037.14
astiq hi ShmAq madA#ya vaq: smasi# ShmA vaqyame#ShAm |
vishva#M chiqdAyu#rjIqvase# || 1.037.15

kaddha# nUqnaM ka#dhapriya: piqtA puqtraM na hasta#yo: |
daqdhiqdhve vRu#ktabarhiSha: || 1.038.01
kva# nUqnaM kadvoq arthaqM gantA# diqvo na pRu#thiqvyA: |
kva# voq gAvoq na ra#Nyanti || 1.038.02
kva# va: suqmnA navyA#Msiq maru#taq: kva# suviqtA |
kvoq3q# vishvA#niq saubha#gA || 1.038.03
yadyUqyaM pRu#shnimAtaroq martA#saq: syAta#na |
stoqtA vo# aqmRuta#: syAt || 1.038.04
mA vo# mRuqgo na yava#se jariqtA bhUqdajo#Shya: |
paqthA yaqmasya# gAqdupa# || 1.038.05
mo Shu Naq: parA#parAq nirRu#tirduqrhaNA# vadhIt |
paqdIqShTa tRuShNa#yA saqha || 1.038.06
saqtyaM tveqShA ama#vantoq dhanva#~jchiqdA ruqdriyA#sa: |
miha#M kRuNvantyavAqtAm || 1.038.07
vAqshreva# viqdyunmi#mAti vaqtsaM na mAqtA si#Shakti |
yade#ShAM vRuqShTirasa#rji || 1.038.08
divA# chiqttama#: kRuNvanti paqrjanye#nodavAqhena# |
yatpRu#thiqvIM vyuqndanti# || 1.038.09
adha# svaqnAnmaqrutAqM vishvaqmA sadmaq pArthi#vam |
are#jantaq pra mAnu#ShA: || 1.038.10
maru#to vILupAqNibhi#shchiqtrA rodha#svatIqranu# |
yAqtemakhi#drayAmabhi: || 1.038.11
sthiqrA va#: santu neqmayoq rathAq ashvA#sa eShAm |
susa#MskRutA aqbhIsha#va: || 1.038.12
achChA# vadAq tanA# giqrA jaqrAyaiq brahma#Naqspati#m |
aqgniM miqtraM na da#rshaqtam || 1.038.13
miqmIqhi shloka#mAqsye# paqrjanya# iva tatana: |
gAya# gAyaqtramuqkthya#m || 1.038.14
vanda#svaq mAru#taM gaqNaM tveqShaM pa#naqsyumaqrkiNa#m |
aqsme vRuqddhA a#sanniqha || 1.038.15

pra yadiqtthA pa#rAqvata#: shoqchirna mAnaqmasya#tha |
kasyaq kratvA# marutaq: kasyaq varpa#sAq kaM yA#thaq kaM ha# dhUtaya: || 1.039.01
sthiqrA va#: saqntvAyu#dhA parAqNude# vIqLU uqta pra#tiqShkabhe# |
yuqShmAka#mastuq tavi#ShIq panI#yasIq mA martya#sya mAqyina#: || 1.039.02
parA# haq yatsthiqraM haqtha naro# vaqrtaya#thA guqru |
vi yA#thana vaqnina#: pRuthiqvyA vyAshAq: parva#tAnAm || 1.039.03
naqhi vaq: shatru#rviviqde adhiq dyaviq na bhUmyA#M rishAdasa: |
yuqShmAka#mastuq tavi#ShIq tanA# yuqjA rudrA#soq nU chi#dAqdhRuShe# || 1.039.04
pra ve#payantiq parva#tAqnvi vi#~jchantiq vanaqspatI#n |
pro A#rata maruto duqrmadA# ivaq devA#saq: sarva#yA viqshA || 1.039.05
upoq rathe#Shuq pRuSha#tIrayugdhvaqM praShTi#rvahatiq rohi#ta: |
A voq yAmA#ya pRuthiqvI chi#dashroqdabI#bhayantaq mAnu#ShA: || 1.039.06
A vo# maqkShU tanA#yaq kaM rudrAq avo# vRuNImahe |
gantA# nUqnaM no&va#sAq yathA# puqretthA kaNvA#ya biqbhyuShe# || 1.039.07
yuqShmeShi#to marutoq martye#Shitaq A yo noq abhvaq ISha#te |
vi taM yu#yotaq shava#sAq vyoja#sAq vi yuqShmAkA#bhirUqtibhi#: || 1.039.08
asA#miq hi pra#yajyavaq: kaNva#M daqda pra#chetasa: |
asA#mibhirmarutaq A na# UqtibhiqrgantA# vRuqShTiM na viqdyuta#: || 1.039.09
asAqmyojo# bibhRuthA sudAnaqvo&sA#mi dhUtayaq: shava#: |
RuqShiqdviShe# maruta: parimaqnyavaq iShuqM na sRu#jataq dviSha#m || 1.039.10

utti#ShTha brahmaNaspate devaqyanta#stvemahe |
upaq pra ya#ntu maqruta#: suqdAna#vaq indra# prAqshUrbha#vAq sachA# || 1.040.01
tvAmiddhi sa#hasasputraq martya# upabrUqte dhane# hiqte |
suqvIrya#M marutaq A svashvyaqM dadhI#taq yo va# Achaqke || 1.040.02
praituq brahma#Naqspatiq: pra deqvye#tu sUqnRutA# |
achChA# vIqraM narya#M paqg~gktirA#dhasaM deqvA yaqj~jaM na#yantu na: || 1.040.03
yo vAqghateq dadA#ti sUqnaraqM vasuq sa dha#tteq akShi#tiq shrava#: |
tasmAq iLA#M suqvIrAqmA ya#jAmahe suqpratU#rtimaneqhasa#m || 1.040.04
pra nUqnaM brahma#Naqspatiqrmantra#M vadatyuqkthya#m |
yasmiqnnindroq varu#No miqtro a#ryaqmA deqvA okA#Msi chakriqre || 1.040.05
tamidvo#chemA viqdathe#Shu shaqmbhuvaqM mantra#M devA aneqhasa#m |
iqmAM chaq vAcha#M pratiqharya#thA naroq vishvedvAqmA vo# ashnavat || 1.040.06
ko de#vaqyanta#mashnavaqjjanaqM ko vRuqktaba#rhiSham |
prapra# dAqshvAnpaqstyA#bhirasthitAntaqrvAvaqtkShaya#M dadhe || 1.040.07
upa# kShaqtraM pRu#~jchIqta hantiq rAja#bhirbhaqye chi#tsukShiqtiM da#dhe |
nAsya# vaqrtA na ta#ruqtA ma#hAdhaqne nArbhe# asti vaqjriNa#: || 1.040.08

yaM rakSha#ntiq prache#tasoq varu#No miqtro a#ryaqmA |
nU chiqtsa da#bhyateq jana#: || 1.041.01
yaM bAqhute#vaq pipra#tiq pAntiq martya#M riqSha: |
ari#ShTaq: sarva# edhate || 1.041.02
vi duqrgA vi dviSha#: puqro ghnantiq rAjA#na eShAm |
naya#nti duriqtA tiqra: || 1.041.03
suqga: panthA# anRukShaqra Adi#tyAsa RuqtaM yaqte |
nAtrA#vakhAqdo a#sti va: || 1.041.04
yaM yaqj~jaM naya#thA naraq Adi#tyA RuqjunA# paqthA |
pra vaq: sa dhIqtaye# nashat || 1.041.05
sa ratnaqM martyoq vasuq vishva#M toqkamuqta tmanA# |
achChA# gachChaqtyastRu#ta: || 1.041.06
kaqthA rA#dhAma sakhAyaq stoma#M miqtrasyA#ryaqmNa: |
mahiq psaroq varu#Nasya || 1.041.07
mA voq ghnantaqM mA shapa#ntaqM prati# voche devaqyanta#m |
suqmnairidvaq A vi#vAse || 1.041.08
chaqtura#shchiqddada#mAnAdbibhIqyAdA nidhA#to: |
na du#ruqktAya# spRuhayet || 1.041.09

saM pU#Shaqnnadhva#nastiraq vyaMho# vimucho napAt |
sakShvA# devaq pra Na#spuqra: || 1.042.01
yo na#: pUShannaqgho vRuko# duq:sheva# Aqdide#shati |
apa# smaq taM paqtho ja#hi || 1.042.02
apaq tyaM pa#ripaqnthina#M muShIqvANa#M huraqshchita#m |
dUqramadhi# sruqtera#ja || 1.042.03
tvaM tasya# dvayAqvinoq&ghasha#Msasyaq kasya# chit |
paqdAbhi ti#ShThaq tapu#Shim || 1.042.04
A tatte# dasra mantumaq: pUShaqnnavo# vRuNImahe |
yena# piqtR^Inacho#daya: || 1.042.05
adhA# no vishvasaubhagaq hira#NyavAshImattama |
dhanA#ni suqShaNA# kRudhi || 1.042.06
ati# na: saqshchato# naya suqgA na#: suqpathA# kRuNu |
pUSha#nniqha kratu#M vida: || 1.042.07
aqbhi sUqyava#saM nayaq na na#vajvAqro adhva#ne |
pUSha#nniqha kratu#M vida: || 1.042.08
shaqgdhi pUqrdhi pra ya#Msi cha shishIqhi prAsyuqdara#m |
pUSha#nniqha kratu#M vida: || 1.042.09
na pUqShaNa#M methAmasi sUqktairaqbhi gRu#NImasi |
vasU#ni daqsmamI#mahe || 1.042.10

kadruqdrAyaq prache#tase mIqLhuShTa#mAyaq tavya#se |
voqchemaq shaMta#maM hRuqde || 1.043.01
yathA# noq adi#tiq: karaqtpashveq nRubhyoq yathAq gave# |
yathA# toqkAya# ruqdriya#m || 1.043.02
yathA# no miqtro varu#Noq yathA# ruqdrashchike#tati |
yathAq vishve# saqjoSha#sa: || 1.043.03
gAqthapa#tiM meqdhapa#tiM ruqdraM jalA#ShabheShajam |
tachChaqMyo: suqmnamI#mahe || 1.043.04
ya: shuqkra i#vaq sUryoq hira#Nyamivaq rocha#te |
shreShTho# deqvAnAqM vasu#: || 1.043.05
shaM na#: karaqtyarva#te suqgaM meqShAya# meqShye# |
nRubhyoq nAri#bhyoq gave# || 1.043.06
aqsme so#maq shriyaqmadhiq ni dhe#hi shaqtasya# nRuqNAm |
mahiq shrava#stuvinRuqmNam || 1.043.07
mA na#: somapariqbAdhoq mArA#tayo juhuranta |
A na# indoq vAje# bhaja || 1.043.08
yAste# praqjA aqmRuta#syaq para#smiqndhAma#nnRuqtasya# |
mUqrdhA nAbhA# soma vena AqbhUSha#ntI: soma veda: || 1.043.09

agneq viva#svaduqShasa#shchiqtraM rAdho# amartya |
A dAqshuShe# jAtavedo vahAq tvamaqdyA deqvA~M u#Shaqrbudha#: || 1.044.01
juShToq hi dUqto asi# havyaqvAhaqno&gne# raqthIra#dhvaqrANA#m |
saqjUraqshvibhyA#muqShasA# suqvIrya#maqsme dhe#hiq shravo# bRuqhat || 1.044.02
aqdyA dUqtaM vRu#NImaheq vasu#maqgniM pu#rupriqyam |
dhUqmake#tuqM bhARu#jIkaqM vyu#ShTiShu yaqj~jAnA#madhvaraqshriya#m || 1.044.03
shreShThaqM yavi#ShThaqmati#thiqM svA#hutaqM juShTaqM janA#ya dAqshuShe# |
deqvA~M achChAq yAta#ve jAqtave#dasamaqgnimI#Leq vyu#ShTiShu || 1.044.04
staqviqShyAmiq tvAmaqhaM vishva#syAmRuta bhojana |
agne# trAqtAra#maqmRuta#M miyedhyaq yaji#ShThaM havyavAhana || 1.044.05
suqshaMso# bodhi gRuNaqte ya#viShThyaq madhu#jihvaq: svA#huta: |
praska#Nvasya pratiqrannAyu#rjIqvase# namaqsyA daivyaqM jana#m || 1.044.06
hotA#raM viqshvave#dasaqM saM hi tvAq visha# iqndhate# |
sa A va#ha puruhUtaq prache#taqso&gne# deqvA~M iqha draqvat || 1.044.07
saqviqtAra#muqShasa#maqshvinAq bhaga#maqgniM vyu#ShTiShuq kShapa#: |
kaNvA#sastvA suqtaso#mAsa indhate havyaqvAha#M svadhvara || 1.044.08
patiqrhya#dhvaqrANAqmagne# dUqto viqshAmasi# |
uqShaqrbudhaq A va#haq soma#pItaye deqvA~M aqdya svaqrdRusha#: || 1.044.09
agneq pUrvAq anUqShaso# vibhAvaso dIqdetha# viqshvada#rshata: |
asiq grAme#ShvaviqtA puqrohiqto&si# yaqj~jeShuq mAnu#Sha: || 1.044.10
ni tvA# yaqj~jasyaq sAdha#naqmagneq hotA#ramRuqtvija#m |
maqnuqShvadde#va dhImahiq prache#tasaM jIqraM dUqtamama#rtyam || 1.044.11
yaddeqvAnA#M mitramaha: puqrohiqto&nta#roq yAsi# dUqtya#m |
sindho#rivaq prasva#nitAsa Uqrmayoq&gnerbhrA#jante aqrchaya#: || 1.044.12
shruqdhi shru#tkarNaq vahni#bhirdeqvaira#gne saqyAva#bhi: |
A sI#dantu baqrhiShi# miqtro a#ryaqmA prA#taqryAvA#No adhvaqram || 1.044.13
shRuqNvantuq stoma#M maqruta#: suqdAna#vo&gnijiqhvA Ru#tAqvRudha#: |
piba#tuq somaqM varu#No dhRuqtavra#toq&shvibhyA#muqShasA# saqjU: || 1.044.14

tvama#gneq vasU#~Mriqha ruqdrA~M A#diqtyA~M uqta |
yajA# svadhvaqraM janaqM manu#jAtaM ghRutaqpruSha#m || 1.045.01
shruqShTIqvAnoq hi dAqshuShe# deqvA a#gneq viche#tasa: |
tAnro#hidashva girvaNaqstraya#striMshataqmA va#ha || 1.045.02
priqyaqmeqdhaqvada#triqvajjAta#vedo virUpaqvat |
aqg~ggiqraqsvanma#hivrataq praska#Nvasya shrudhIq hava#m || 1.045.03
mahi#kerava Uqtaye# priqyame#dhA ahUShata |
rAja#ntamadhvaqrANA#maqgniM shuqkreNa# shoqchiShA# || 1.045.04
ghRutA#havana santyeqmA uq Shu shru#dhIq gira#: |
yAbhiq: kaNva#sya sUqnavoq havaqnte&va#se tvA || 1.045.05
tvAM chi#trashravastamaq hava#nte viqkShu jaqntava#: |
shoqchiShke#shaM purupriqyAgne# haqvyAyaq voLha#ve || 1.045.06
ni tvAq hotA#ramRuqtvija#M dadhiqre va#suqvitta#mam |
shrutka#rNaM saqpratha#stamaqM viprA# agneq divi#ShTiShu || 1.045.07
A tvAq viprA# achuchyavu: suqtaso#mA aqbhi praya#: |
bRuqhadbhA bibhra#to haqviragneq martA#ya dAqshuShe# || 1.045.08
prAqtaqryAvNa#: sahaskRuta somaqpeyA#ya santya |
iqhAdya daivyaqM jana#M baqrhirA sA#dayA vaso || 1.045.09
aqrvA~jchaqM daivyaqM janaqmagneq yakShvaq sahU#tibhi: |
aqyaM soma#: sudAnavaqstaM pA#ta tiqroa#hnyam || 1.045.10

eqSho uqShA apU#rvyAq vyu#chChati priqyA diqva: |
stuqShe vA#mashvinA bRuqhat || 1.046.01
yA daqsrA sindhu#mAtarA manoqtarA# rayIqNAm |
dhiqyA deqvA va#suqvidA# || 1.046.02
vaqchyante# vAM kakuqhAso# jUqrNAyAqmadhi# viqShTapi# |
yadvAqM rathoq vibhiqShpatA#t || 1.046.03
haqviShA# jAqro aqpAM pipa#rtiq papu#rirnarA |
piqtA kuTa#sya charShaqNi: || 1.046.04
AqdAqro vA#M matIqnAM nAsa#tyA matavachasA |
pAqtaM soma#sya dhRuShNuqyA || 1.046.05
yA naq: pIpa#radashvinAq jyoti#ShmatIq tama#stiqra: |
tAmaqsme rA#sAthAqmiSha#m || 1.046.06
A no# nAqvA ma#tIqnAM yAqtaM pAqrAyaq ganta#ve |
yuq~jjAthA#mashvinAq ratha#m || 1.046.07
aqritra#M vAM diqvaspRuqthu tIqrthe sindhU#nAqM ratha#: |
dhiqyA yu#yujraq inda#va: || 1.046.08
diqvaska#NvAsaq inda#voq vasuq sindhU#nAM paqde |
svaM vaqvriM kuha# dhitsatha: || 1.046.09
abhU#duq bhA u# aqMshaveq hira#NyaqM pratiq sUrya#: |
vya#khyajjiqhvayAsi#ta: || 1.046.10
abhU#du pAqrameta#veq panthA# Ruqtasya# sAdhuqyA |
ada#rshiq vi sruqtirdiqva: || 1.046.11
tattaqdidaqshvinoqravo# jariqtA prati# bhUShati |
madeq soma#syaq pipra#to: || 1.046.12
vAqvaqsAqnA viqvasva#tiq soma#sya pIqtyA giqrA |
maqnuqShvachCha#mbhUq A ga#tam || 1.046.13
yuqvoruqShA anuq shriyaqM pari#jmanoruqpAcha#rat |
RuqtA va#natho aqktubhi#: || 1.046.14
uqbhA pi#batamashvinoqbhA naq: sharma# yachChatam |
aqviqdriqyAbhi#rUqtibhi#: || 1.046.15

aqyaM vAqM madhu#mattama: suqta: soma# RutAvRudhA |
tama#shvinA pibataM tiqroa#hnyaM dhaqttaM ratnA#ni dAqshuShe# || 1.047.01
triqvaqndhuqreNa# triqvRutA# suqpesha#sAq ratheqnA yA#tamashvinA |
kaNvA#so vAqM brahma# kRuNvantyadhvaqre teShAqM su shRu#NutaqM hava#m || 1.047.02
ashvi#nAq madhu#mattamaM pAqtaM soma#mRutAvRudhA |
athAqdya da#srAq vasuq bibhra#tAq rathe# dAqshvAMsaqmupa# gachChatam || 1.047.03
triqShaqdhaqsthe baqrhiShi# vishvavedasAq madhvA# yaqj~jaM mi#mikShatam |
kaNvA#so vAM suqtaso#mA aqbhidya#vo yuqvAM ha#vante ashvinA || 1.047.04
yAbhiq: kaNva#maqbhiShTi#bhiq: prAva#taM yuqvama#shvinA |
tAbhiq: Shva1q#smA~M a#vataM shubhaspatI pAqtaM soma#mRutAvRudhA || 1.047.05
suqdAse# dasrAq vasuq bibhra#tAq ratheq pRukSho# vahatamashvinA |
raqyiM sa#muqdrAduqta vA# diqvasparyaqsme dha#ttaM puruqspRuha#m || 1.047.06
yannA#satyA parAqvatiq yadvAq stho adhi# tuqrvashe# |
atoq rathe#na suqvRutA# naq A ga#taM sAqkaM sUrya#sya raqshmibhi#: || 1.047.07
aqrvA~jchA# vAqM sapta#yo&dhvaraqshriyoq vaha#ntuq savaqnedupa# |
iSha#M pRuq~jchantA# suqkRute# suqdAna#vaq A baqrhi: sI#dataM narA || 1.047.08
tena# nAsaqtyA ga#taqM rathe#naq sUrya#tvachA |
yenaq shashva#dUqhathu#rdAqshuSheq vasuq madhvaq: soma#sya pIqtaye# || 1.047.09
uqkthebhi#raqrvAgava#se purUqvasU# aqrkaishchaq ni hva#yAmahe |
shashvaqtkaNvA#nAqM sada#si priqye hi kaqM soma#M paqpathu#rashvinA || 1.047.10

saqha vAqmena# na uShoq vyu#chChA duhitardiva: |
saqha dyuqmnena# bRuhaqtA vi#bhAvari rAqyA de#viq dAsva#tI || 1.048.01
ashvA#vatIqrgoma#tIrvishvasuqvidoq bhUri# chyavantaq vasta#ve |
udI#rayaq prati# mA sUqnRutA# uShaqshchodaq rAdho# maqghonA#m || 1.048.02
uqvAsoqShA uqchChAchchaq nu deqvI jIqrA rathA#nAm |
ye a#syA Aqchara#NeShu dadhriqre sa#muqdre na shra#vaqsyava#: || 1.048.03
uShoq ye teq pra yAme#Shu yuq~jjateq mano# dAqnAya# sUqraya#: |
atrAhaq tatkaNva# eShAqM kaNva#tamoq nAma# gRuNAti nRuqNAm || 1.048.04
A ghAq yoShe#va sUqnaryuqShA yA#ti prabhu~jjaqtI |
jaqraya#ntIq vRuja#naM paqdvadI#yataq utpA#tayati paqkShiNa#: || 1.048.05
vi yA sRuqjatiq sama#naqM vya1q#rthina#: paqdaM na veqtyoda#tI |
vayoq naki#ShTe paptiqvAMsa# Asateq vyu#ShTau vAjinIvati || 1.048.06
eqShAyu#kta parAqvataq: sUrya#syoqdaya#nAqdadhi# |
shaqtaM rathe#bhi: suqbhagoqShA iqyaM vi yA#tyaqbhi mAnu#ShAn || 1.048.07
vishva#masyA nAnAmaq chakSha#seq jagaqjjyoti#ShkRuNoti sUqnarI# |
apaq dveSho# maqghonI# duhiqtA diqva uqShA u#chChaqdapaq sridha#: || 1.048.08
uShaq A bhA#hi bhAqnunA# chaqndreNa# duhitardiva: |
Aqvaha#ntIq bhUryaqsmabhyaqM saubha#gaM vyuqchChantIq divi#ShTiShu || 1.048.09
vishva#syaq hi prANa#naqM jIva#naqM tve vi yaduqchChasi# sUnari |
sA noq rathe#na bRuhaqtA vi#bhAvari shruqdhi chi#trAmagheq hava#m || 1.048.10
uShoq vAjaqM hi vaMsvaq yashchiqtro mAnu#Sheq jane# |
tenA va#ha suqkRuto# adhvaqrA~M upaq ye tvA# gRuqNantiq vahna#ya: || 1.048.11
vishvA#ndeqvA~M A va#haq soma#pItayeq&ntari#kShAduShaqstvam |
sAsmAsu# dhAq gomaqdashvA#vaduqkthya1q#muShoq vAja#M suqvIrya#m || 1.048.12
yasyAq rusha#nto aqrchayaq: prati# bhaqdrA adRu#kShata |
sA no# raqyiM viqshvavA#raM suqpesha#samuqShA da#dAtuq sugmya#m || 1.048.13
ye chiqddhi tvAmRuSha#yaq: pUrva# Uqtaye# juhUqre&va#se mahi |
sA naq stomA#~M aqbhi gRu#NIhiq rAdhaqsoSha#: shuqkreNa# shoqchiShA# || 1.048.14
uShoq yadaqdya bhAqnunAq vi dvArA#vRuqNavo# diqva: |
pra no# yachChatAdavRuqkaM pRuqthu chChaqrdi: pra de#viq goma#tIqriSha#: || 1.048.15
saM no# rAqyA bRu#haqtA viqshvape#shasA mimiqkShvA samiLA#bhiqrA |
saM dyuqmnena# vishvaqturo#Sho mahiq saM vAjai#rvAjinIvati || 1.048.16

uSho# bhaqdrebhiqrA ga#hi diqvashchi#drochaqnAdadhi# |
vaha#ntvaruqNapsa#vaq upa# tvA soqmino# gRuqham || 1.049.01
suqpesha#saM suqkhaM rathaqM yamaqdhyasthA# uShaqstvam |
tenA# suqshrava#saqM janaqM prAvAqdya du#hitardiva: || 1.049.02
vaya#shchitte pataqtriNo# dviqpachchatu#Shpadarjuni |
uShaq: prAra#nnRuqtU~Mranu# diqvo ante#bhyaqspari# || 1.049.03
vyuqchChantIq hi raqshmibhiqrvishva#mAqbhAsi# rochaqnam |
tAM tvAmu#SharvasUqyavo# gIqrbhi: kaNvA# ahUShata || 1.049.04

uduq tyaM jAqtave#dasaM deqvaM va#hanti keqtava#: |
dRuqshe vishvA#yaq sUrya#m || 1.050.01
apaq tye tAqyavo# yathAq nakSha#trA yantyaqktubhi#: |
sUrA#ya viqshvacha#kShase || 1.050.02
adRu#shramasya keqtavoq vi raqshmayoq janAq~M anu# |
bhrAja#nto aqgnayo# yathA || 1.050.03
taqraNi#rviqshvada#rshato jyotiqShkRuda#si sUrya |
vishvaqmA bhA#si rochaqnam || 1.050.04
praqtyag~gdeqvAnAqM visha#: praqtyag~gg~gude#Shiq mAnu#ShAn |
praqtyag~gvishvaqM sva#rdRuqshe || 1.050.05
yenA# pAvakaq chakSha#sA bhuraqNyantaqM janAq~M anu# |
tvaM va#ruNaq pashya#si || 1.050.06
vi dyAme#Shiq raja#spRuqthvahAq mimA#no aqktubhi#: |
pashyaq~jjanmA#ni sUrya || 1.050.07
saqpta tvA# haqritoq ratheq vaha#nti deva sUrya |
shoqchiShke#shaM vichakShaNa || 1.050.08
ayu#kta saqpta shuqndhyuvaq: sUroq ratha#sya naqptya#: |
tAbhi#ryAtiq svayu#ktibhi: || 1.050.09
udvaqyaM tama#saqspariq jyotiqShpashya#ntaq utta#ram |
deqvaM de#vaqtrA sUryaqmaga#nmaq jyoti#ruttaqmam || 1.050.10
uqdyannaqdya mi#tramaha Aqrohaqnnutta#rAqM diva#m |
hRuqdroqgaM mama# sUrya hariqmANa#M cha nAshaya || 1.050.11
shuke#Shu me hariqmANa#M ropaqNAkA#su dadhmasi |
atho# hAridraqveShu# me hariqmANaqM ni da#dhmasi || 1.050.12
uda#gAdaqyamA#diqtyo vishve#naq saha#sA saqha |
dviqShantaqM mahya#M raqndhayaqnmo aqhaM dvi#Shaqte ra#dham || 1.050.13

aqbhi tyaM meqShaM pu#ruhUqtamRuqgmiyaqmindra#M gIqrbhirma#datAq vasvo# arNaqvam |
yasyaq dyAvoq na viqchara#ntiq mAnu#ShA bhuqje maMhi#ShThamaqbhi vipra#marchata || 1.051.01
aqbhIma#vanvansvabhiqShTimUqtayo#&ntarikShaqprAM tavi#ShIbhiqrAvRu#tam |
indraqM dakShA#sa Ruqbhavo# madaqchyuta#M shaqtakra#tuqM java#nI sUqnRutAru#hat || 1.051.02
tvaM goqtramag~ggi#robhyo&vRuNoqrapoqtAtra#ye shaqtadu#reShu gAtuqvit |
saqsena# chidvimaqdAyA#vahoq vasvAqjAvadri#M vAvasAqnasya# naqrtaya#n || 1.051.03
tvamaqpAma#piqdhAnA#vRuNoqrapAdhA#rayaq: parva#teq dAnu#maqdvasu# |
vRuqtraM yadi#ndraq shavaqsAva#dhIqrahiqmAditsUrya#M diqvyAro#hayo dRuqshe || 1.051.04
tvaM mAqyAbhiqrapa# mAqyino#&dhama: svaqdhAbhiqrye adhiq shuptAqvaju#hvata |
tvaM pipro#rnRumaNaq: prAru#jaq: puraq: pra RuqjishvA#naM dasyuqhatye#ShvAvitha || 1.051.05
tvaM kutsa#M shuShNaqhatye#ShvAviqthAra#ndhayo&tithiqgvAyaq shamba#ram |
maqhAnta#M chidarbuqdaM ni kra#mI: paqdA saqnAdeqva da#syuqhatyA#ya jaj~jiShe || 1.051.06
tve vishvAq tavi#ShI saqdhrya#gghiqtA tavaq rAdha#: somapIqthAya# harShate |
tavaq vajra#shchikite bAqhvorhiqto vRuqshchA shatroqravaq vishvA#niq vRuShNyA# || 1.051.07
vi jA#nIqhyAryAqnye chaq dasya#vo baqrhiShma#te randhayAq shAsa#davraqtAn |
shAkI# bhavaq yaja#mAnasya chodiqtA vishvettA te# sadhaqmAde#Shu chAkana || 1.051.08
anu#vratAya raqndhayaqnnapa#vratAnAqbhUbhiqrindra#: shnaqthayaqnnanA#bhuva: |
vRuqddhasya# chiqdvardha#toq dyAmina#kShataq stavA#no vaqmro vi ja#ghAna saqMdiha#: || 1.051.09
takShaqdyatta# uqshanAq saha#sAq sahoq vi roda#sI maqjmanA# bAdhateq shava#: |
A tvAq vAta#sya nRumaNo manoqyujaq A pUrya#mANamavahannaqbhi shrava#: || 1.051.10
mandi#ShTaq yaduqshane# kAqvye sachAq~M indro# vaqg~gkU va#g~gkuqtarAdhi# tiShThati |
uqgro yaqyiM niraqpa: srota#sAsRujaqdvi shuShNa#sya dRuMhiqtA ai#rayaqtpura#: || 1.051.11
A smAq ratha#M vRuShaqpANe#Shu tiShThasi shAryAqtasyaq prabhRu#tAq yeShuq manda#se |
indraq yathA# suqtaso#meShu chAqkano#&naqrvANaqM shlokaqmA ro#hase diqvi || 1.051.12
ada#dAq arbhA#M mahaqte va#chaqsyave# kaqkShIva#te vRuchaqyAmi#ndra sunvaqte |
menA#bhavo vRuShaNaqshvasya# sukratoq vishvettA teq sava#neShu praqvAchyA# || 1.051.13
indro# ashrAyi suqdhyo# nireqke paqjreShuq stomoq duryoq na yUpa#: |
aqshvaqyurgaqvyU ra#thaqyurva#sUqyurindraq idrAqya: kSha#yati prayaqntA || 1.051.14
iqdaM namo# vRuShaqbhAya# svaqrAje# saqtyashu#ShmAya taqvase#&vAchi |
aqsminni#ndra vRuqjaneq sarva#vIrAq: smatsUqribhiqstavaq sharma#nsyAma || 1.051.15

tyaM su meqShaM ma#hayA svaqrvida#M shaqtaM yasya# suqbhva#: sAqkamIra#te |
atyaqM na vAja#M havanaqsyadaqM rathaqmendra#M vavRutyAqmava#se suvRuqktibhi#: || 1.052.01
sa parva#toq na dhaqruNeqShvachyu#ta: saqhasra#mUtiqstavi#ShIShu vAvRudhe |
indroq yadvRuqtramava#dhInnadIqvRuta#muqbjannarNA#Msiq jarhRu#ShANoq andha#sA || 1.052.02
sa hi dvaqro dvaqriShu# vaqvra Udha#ni chaqndrabu#dhnoq mada#vRuddho manIqShibhi#: |
indraqM tama#hve svapaqsyayA# dhiqyA maMhi#ShTharAtiqM sa hi papriqrandha#sa: || 1.052.03
A yaM pRuqNanti# diqvi sadma#barhiSha: samuqdraM na suqbhva1q#: svA aqbhiShTa#ya: |
taM vRu#traqhatyeq anu# tasthurUqtayaq: shuShmAq indra#mavAqtA ahru#tapsava: || 1.052.04
aqbhi svavRu#ShTiqM made# asyaq yudhya#to raqghvIri#va pravaqNe sa#srurUqtaya#: |
indroq yadvaqjrI dhRuqShamA#Noq andha#sA bhiqnadvaqlasya# pariqdhI~Mri#va triqta: || 1.052.05
parI#M ghRuqNA cha#rati titviqShe shavoq&po vRuqtvI raja#so buqdhnamAsha#yat |
vRuqtrasyaq yatpra#vaqNe duqrgRubhi#shvano nijaqghanthaq hanvo#rindra tanyaqtum || 1.052.06
hraqdaM na hi tvA# nyRuqShantyUqrmayoq brahmA#NIndraq tavaq yAniq vardha#nA |
tvaShTA# chitteq yujya#M vAvRudheq shava#staqtakShaq vajra#maqbhibhU#tyojasam || 1.052.07
jaqghaqnvA~M uq hari#bhi: sambhRutakrataqvindra# vRuqtraM manu#She gAtuqyannaqpa: |
aya#chChathA bAqhvorvajra#mAyaqsamadhA#rayo diqvyA sUrya#M dRuqshe || 1.052.08
bRuqhatsvashcha#ndraqmama#vaqdyaduqkthya1q#makRu#Nvata bhiqyasAq roha#NaM diqva: |
yanmAnu#ShapradhanAq indra#mUqtayaq: sva#rnRuqShAcho# maqruto&ma#daqnnanu# || 1.052.09
dyaushchi#daqsyAma#vAq~M ahe#: svaqnAdayo#yavIdbhiqyasAq vajra# indra te |
vRuqtrasyaq yadba#dbadhAqnasya# rodasIq made# suqtasyaq shavaqsAbhi#naqchChira#: || 1.052.10
yadinnvindra# pRuthiqvI dasha#bhujiqrahA#niq vishvA# taqtana#nta kRuqShTaya#: |
atrAha# te maghavaqnvishru#taqM sahoq dyAmanuq shava#sA baqrhaNA# bhuvat || 1.052.11
tvamaqsya pAqre raja#soq vyo#manaq: svabhU#tyojAq ava#se dhRuShanmana: |
chaqkRuqShe bhUmi#M pratiqmAnaqmoja#soq&pa: sva#: pariqbhUreqShyA diva#m || 1.052.12
tvaM bhu#va: pratiqmAna#M pRuthiqvyA RuqShvavI#rasya bRuhaqta: pati#rbhU: |
vishvaqmAprA# aqntari#kShaM mahiqtvA saqtyamaqddhA naki#raqnyastvAvA#n || 1.052.13
na yasyaq dyAvA#pRuthiqvI anuq vyachoq na sindha#voq raja#soq anta#mAnaqshu: |
nota svavRu#ShTiqM made# asyaq yudhya#taq eko# aqnyachcha#kRuSheq vishva#mAnuqShak || 1.052.14
Archaqnnatra# maqrutaq: sasmi#nnAqjau vishve# deqvAso# amadaqnnanu# tvA |
vRuqtrasyaq yadbhRu#ShTiqmatA# vaqdhenaq ni tvami#ndraq pratyAqnaM jaqghantha# || 1.052.15

nyUq3q# Shu vAchaqM pra maqhe bha#rAmaheq giraq indrA#yaq sada#ne viqvasva#ta: |
nU chiqddhi ratna#M sasaqtAmiqvAvi#daqnna du#ShTuqtirdra#viNoqdeShu# shasyate || 1.053.01
duqro ashva#sya duqra i#ndraq gora#si duqro yava#syaq vasu#na iqnaspati#: |
shiqkShAqnaqra: praqdivoq akA#makarshanaq: sakhAq sakhi#bhyaqstamiqdaM gRu#NImasi || 1.053.02
shachI#va indra purukRuddyumattamaq tavediqdamaqbhita#shchekiteq vasu# |
ata#: saqMgRubhyA#bhibhUtaq A bha#raq mA tvA#yaqto ja#riqtu: kAma#mUnayI: || 1.053.03
eqbhirdyubhi#: suqmanA# eqbhirindu#bhirnirundhAqno ama#tiqM gobhi#raqshvinA# |
indre#Naq dasyu#M daqraya#ntaq indu#bhiryuqtadve#Shasaq: samiqShA ra#bhemahi || 1.053.04
sami#ndra rAqyA samiqShA ra#bhemahiq saM vAje#bhi: purushchaqndrairaqbhidyu#bhi: |
saM deqvyA prama#tyA vIqrashu#ShmayAq goa#graqyAshvA#vatyA rabhemahi || 1.053.05
te tvAq madA# amadaqntAniq vRuShNyAq te somA#so vRutraqhatye#Shu satpate |
yatkAqraveq dasha# vRuqtrANya#praqti baqrhiShma#teq ni saqhasrA#Ni baqrhaya#: || 1.053.06
yuqdhA yudhaqmupaq ghede#Shi dhRuShNuqyA puqrA puraqM samiqdaM haqMsyoja#sA |
namyAq yadi#ndraq sakhyA# parAqvati# nibaqrhayoq namu#chiqM nAma# mAqyina#m || 1.053.07
tvaM kara#~jjamuqta paqrNaya#M vadhIqsteji#ShThayAtithiqgvasya# vartaqnI |
tvaM shaqtA vag~ggRu#dasyAbhinaqtpuro#&nAnuqda: pari#ShUtA Ruqjishva#nA || 1.053.08
tvameqtA~jja#naqrAj~joq dvirdashA#baqndhunA# suqshrava#sopajaqgmuSha#: |
ShaqShTiM saqhasrA# navaqtiM nava# shruqto ni chaqkreNaq rathyA# duqShpadA#vRuNak || 1.053.09
tvamA#vitha suqshrava#saqM tavoqtibhiqstavaq trAma#bhirindraq tUrva#yANam |
tvama#smaiq kutsa#matithiqgvamAqyuM maqhe rAj~jeq yUne# arandhanAya: || 1.053.10
ya uqdRuchI#ndra deqvago#pAq: sakhA#yaste shiqvata#mAq asA#ma |
tvAM sto#ShAmaq tvayA# suqvIrAq drAghI#yaq Ayu#: prataqraM dadhA#nA: || 1.053.11

mA no# aqsminma#ghavanpRuqtsvaMha#si naqhi teq antaq: shava#sa: parIqNashe# |
akra#ndayo naqdyoq3q# roru#vaqdvanA# kaqthA na kShoqNIrbhiqyasAq samA#rata || 1.054.01
archA# shaqkrAya# shAqkineq shachI#vate shRuqNvantaqmindra#M maqhaya#nnaqbhi ShTu#hi |
yo dhRuqShNunAq shava#sAq roda#sI uqbhe vRuShA# vRuShaqtvA vRu#Shaqbho nyRuq~jjate# || 1.054.02
archA# diqve bRu#haqte shUqShyaM1q# vachaq: svakSha#traqM yasya# dhRuShaqto dhRuqShanmana#: |
bRuqhachChra#vAq asu#ro baqrhaNA# kRuqta: puqro hari#bhyAM vRuShaqbho rathoq hi Sha: || 1.054.03
tvaM diqvo bRu#haqta: sAnu# kopaqyo&vaq tmanA# dhRuShaqtA shamba#raM bhinat |
yanmAqyino# vraqndino# maqndinA# dhRuqShachChiqtAM gabha#stimaqshani#M pRutaqnyasi# || 1.054.04
ni yadvRuqNakShi# shvasaqnasya# mUqrdhaniq shuShNa#sya chidvraqndinoq roru#vaqdvanA# |
prAqchIne#naq mana#sA baqrhaNA#vatAq yadaqdyA chi#tkRuqNavaq: kastvAq pari# || 1.054.05
tvamA#vithaq narya#M tuqrvashaqM yaduqM tvaM tuqrvIti#M vaqyya#M shatakrato |
tvaM rathaqmeta#shaqM kRutvyeq dhaneq tvaM puro# navaqtiM da#mbhayoq nava# || 1.054.06
sa ghAq rAjAq satpa#ti: shUshuvaqjjano# rAqtaha#vyaq: pratiq ya: shAsaqminva#ti |
uqkthA vAq yo a#bhigRuqNAtiq rAdha#sAq dAnu#rasmAq upa#rA pinvate diqva: || 1.054.07
asa#maM kShaqtramasa#mA manIqShA pra so#maqpA apa#sA santuq neme# |
ye ta# indra daqduSho# vaqrdhaya#ntiq mahi# kShaqtraM sthavi#raqM vRuShNya#M cha || 1.054.08
tubhyedeqte ba#huqlA adri#dugdhAshchamUqShada#shchamaqsA i#ndraqpAnA#: |
vya#shnuhi taqrpayAq kAma#meShAqmathAq mano# vasuqdeyA#ya kRuShva || 1.054.09
aqpAma#tiShThaddhaqruNa#hvaraqM tamoq&ntarvRuqtrasya# jaqThare#Shuq parva#ta: |
aqbhImindro# naqdyo# vaqvriNA# hiqtA vishvA# anuqShThA: pra#vaqNeShu# jighnate || 1.054.10
sa shevRu#dhaqmadhi# dhA dyuqmnamaqsme mahi# kShaqtraM ja#nAqShALi#ndraq tavya#m |
rakShA# cha no maqghona#: pAqhi sUqrInrAqye cha# na: svapaqtyA iqShe dhA#: || 1.054.11

diqvashchi#dasya variqmA vi pa#prathaq indraqM na maqhnA pRu#thiqvI chaqna prati# |
bhIqmastuvi#ShmA~jcharShaqNibhya# Ataqpa: shishI#teq vajraqM teja#seq na vaMsa#ga: || 1.055.01
so a#rNaqvo na naqdya#: samuqdriyaq: prati# gRubhNAtiq vishri#tAq varI#mabhi: |
indraq: soma#sya pIqtaye# vRuShAyate saqnAtsa yuqdhma oja#sA panasyate || 1.055.02
tvaM tami#ndraq parva#taqM na bhoja#se maqho nRuqmNasyaq dharma#NAmirajyasi |
pra vIqrye#Na deqvatAti# chekiteq vishva#smA uqgra: karma#Ne puqrohi#ta: || 1.055.03
sa idvane# namaqsyubhi#rvachasyateq chAruq jane#Shu prabruvAqNa i#ndriqyam |
vRuShAq Chandu#rbhavati haryaqto vRuShAq kSheme#Naq dhenA#M maqghavAq yadinva#ti || 1.055.04
sa inmaqhAni# samiqthAni# maqjmanA# kRuqNoti# yuqdhma oja#sAq jane#bhya: |
adhA# chaqna shradda#dhatiq tviShI#mataq indrA#yaq vajra#M niqghani#ghnate vaqdham || 1.055.05
sa hi shra#vaqsyu: sada#nAni kRuqtrimA# kShmaqyA vRu#dhAqna oja#sA vinAqshaya#n |
jyotI#MShi kRuqNvanna#vRuqkANiq yajyaqve&va# suqkratuq: sartaqvA aqpa: sRu#jat || 1.055.06
dAqnAyaq mana#: somapAvannastu teq&rvA~jchAq harI# vandanashruqdA kRu#dhi |
yami#ShThAsaq: sAra#thayoq ya i#ndra teq na tvAq ketAq A da#bhnuvantiq bhUrNa#ya: || 1.055.07
apra#kShitaqM vasu# bibharShiq hasta#yoqraShA#LhaqM saha#staqnvai shruqto da#dhe |
AvRu#tAso&vaqtAsoq na kaqrtRubhi#staqnUShu# teq krata#va indraq bhUra#ya: || 1.055.08

eqSha pra pUqrvIravaq tasya# chaqmriSho&tyoq na yoShAqmuda#yaMsta bhuqrvaNi#: |
dakSha#M maqhe pA#yayate hiraqNyayaqM ratha#mAqvRutyAq hari#yogaqmRubhva#sam || 1.056.01
taM gUqrtayo# nemaqnniShaq: parI#Nasa: samuqdraM na saqMchara#Ne saniqShyava#: |
patiqM dakSha#sya viqdatha#syaq nU saho# giqriM na veqnA adhi# rohaq teja#sA || 1.056.02
sa tuqrvaNi#rmaqhA~M a#reqNu pauMsye# giqrerbhRuqShTirna bhrA#jate tuqjA shava#: |
yenaq shuShNa#M mAqyina#mAyaqso made# duqdhra AqbhUShu# rAqmayaqnni dAma#ni || 1.056.03
deqvI yadiq tavi#ShIq tvAvRu#dhoqtayaq indraqM siSha#ktyuqShasaqM na sUrya#: |
yo dhRuqShNunAq shava#sAq bAdha#teq tamaq iya#rti reqNuM bRuqhada#rhariqShvaNi#: || 1.056.04
vi yattiqro dhaqruNaqmachyu#taqM rajo&ti#ShThipo diqva AtA#su baqrhaNA# |
sva#rmILheq yanmada# indraq harShyAha#nvRuqtraM niraqpAmau#bjo arNaqvam || 1.056.05
tvaM diqvo dhaqruNa#M dhiShaq oja#sA pRuthiqvyA i#ndraq sada#neShuq mAhi#na: |
tvaM suqtasyaq made# ariNA aqpo vi vRuqtrasya# saqmayA# pAqShyA#ruja: || 1.056.06

pra maMhi#ShThAya bRuhaqte bRuqhadra#ye saqtyashu#ShmAya taqvase# maqtiM bha#re |
aqpAmi#va pravaqNe yasya# duqrdharaqM rAdho# viqshvAyuq shava#seq apA#vRutam || 1.057.01
adha# teq vishvaqmanu# hAsadiqShTayaq Apo# niqmnevaq sava#nA haqviShma#ta: |
yatparva#teq na saqmashI#ta haryaqta indra#syaq vajraq: shnathi#tA hiraqNyaya#: || 1.057.02
aqsmai bhIqmAyaq nama#sAq sama#dhvaqra uShoq na shu#bhraq A bha#rAq panI#yase |
yasyaq dhAmaq shrava#seq nAme#ndriqyaM jyotiqrakA#ri haqritoq nAya#se || 1.057.03
iqme ta# indraq te vaqyaM pu#ruShTutaq ye tvAqrabhyaq charA#masi prabhUvaso |
naqhi tvadaqnyo gi#rvaNoq giraq: sagha#tkShoqNIri#vaq prati# no haryaq tadvacha#: || 1.057.04
bhUri# ta indra vIqryaM1q# tava# smasyaqsya stoqturma#ghavaqnkAmaqmA pRu#Na |
anu# teq dyaurbRu#haqtI vIqrya#M mama iqyaM cha# te pRuthiqvI ne#maq oja#se || 1.057.05
tvaM tami#ndraq parva#taM maqhAmuqruM vajre#Na vajrinparvaqshashcha#kartitha |
avA#sRujoq nivRu#tAq: sartaqvA aqpa: saqtrA vishva#M dadhiSheq keva#laqM saha#: || 1.057.06

nU chi#tsahoqjA aqmRutoq ni tu#ndateq hotAq yaddUqto abha#vadviqvasva#ta: |
vi sAdhi#ShThebhi: paqthibhIq rajo# mamaq A deqvatA#tA haqviShA# vivAsati || 1.058.01
A svamadma# yuqvamA#no aqjara#stRuqShva#viqShyanna#taqseShu# tiShThati |
atyoq na pRuqShThaM pru#Shiqtasya# rochate diqvo na sAnu# staqnaya#nnachikradat || 1.058.02
krAqNA ruqdrebhiqrvasu#bhi: puqrohi#toq hotAq niSha#tto rayiqShALama#rtya: |
rathoq na viqkShvRu#~jjasAqna AqyuShuq vyA#nuqShagvAryA# deqva Ru#Nvati || 1.058.03
vi vAta#jUto ataqseShu# tiShThateq vRuthA# juqhUbhiq: sRuNyA# tuviqShvaNi#: |
tRuqShu yada#gne vaqnino# vRuShAqyase# kRuqShNaM taq emaq rusha#dUrme ajara || 1.058.04
tapu#rjambhoq vanaq A vAta#chodito yUqthe na sAqhvA~M ava# vAtiq vaMsa#ga: |
aqbhiqvrajaqnnakShi#taqM pAja#sAq raja# sthAqtushchaqratha#M bhayate pataqtriNa#: || 1.058.05
daqdhuShTvAq bhRuga#voq mAnu#SheqShvA raqyiM na chAru#M suqhavaqM jane#bhya: |
hotA#ramagneq ati#thiqM vare#NyaM miqtraM na sheva#M diqvyAyaq janma#ne || 1.058.06
hotA#raM saqpta juqhvoq3q# yaji#ShThaqM yaM vAqghato# vRuqNate# adhvaqreShu# |
aqgniM vishve#ShAmaraqtiM vasU#nAM sapaqryAmiq praya#sAq yAmiq ratna#m || 1.058.07
achChi#drA sUno sahaso no aqdya stoqtRubhyo# mitramahaq: sharma# yachCha |
agne# gRuqNantaqmaMha#sa uruqShyorjo# napAtpUqrbhirAya#sIbhi: || 1.058.08
bhavAq varU#thaM gRuNaqte vi#bhAvoq bhavA# maghavanmaqghava#dbhyaq: sharma# |
uqruqShyAgneq aMha#so gRuqNanta#M prAqtarmaqkShU dhiqyAva#surjagamyAt || 1.058.09

vaqyA ida#gne aqgnaya#ste aqnye tve vishve# aqmRutA# mAdayante |
vaishvA#naraq nAbhi#rasi kShitIqnAM sthUNe#vaq janA#~M upaqmidya#yantha || 1.059.01
mUqrdhA diqvo nAbhi#raqgni: pRu#thiqvyA athA#bhavadaraqtI roda#syo: |
taM tvA# deqvAso#&janayanta deqvaM vaishvA#naraq jyotiqridAryA#ya || 1.059.02
A sUryeq na raqshmayo# dhruqvAso# vaishvAnaqre da#dhireq&gnA vasU#ni |
yA parva#teqShvoSha#dhIShvaqpsu yA mAnu#SheqShvasiq tasyaq rAjA# || 1.059.03
bRuqhaqtI i#va sUqnaveq roda#sIq giroq hotA# manuqShyoq3q# na dakSha#: |
sva#rvate saqtyashu#ShmAya pUqrvIrvai#shvAnaqrAyaq nRuta#mAya yaqhvI: || 1.059.04
diqvashchi#tte bRuhaqto jA#tavedoq vaishvA#naraq pra ri#riche mahiqtvam |
rAjA# kRuShTIqnAma#siq mAnu#ShINAM yuqdhA deqvebhyoq vari#vashchakartha || 1.059.05
pra nU ma#hiqtvaM vRu#Shaqbhasya# vochaqM yaM pUqravo# vRutraqhaNaqM sacha#nte |
vaiqshvAqnaqro dasyu#maqgnirja#ghaqnvA~M adhU#noqtkAShThAq avaq shamba#raM bhet || 1.059.06
vaiqshvAqnaqro ma#hiqmnA viqshvakRu#ShTirbhaqradvA#jeShu yajaqto viqbhAvA# |
shAqtaqvaqneqye shaqtinI#bhiraqgni: pu#ruNIqthe ja#rate sUqnRutA#vAn || 1.059.07

vahni#M yaqshasa#M viqdatha#sya keqtuM su#prAqvya#M dUqtaM saqdyoa#rtham |
dviqjanmA#naM raqyimi#va prashaqstaM rAqtiM bha#raqdbhRuga#ve mAtaqrishvA# || 1.060.01
aqsya shAsu#ruqbhayA#sa: sachante haqviShma#nta uqshijoq ye chaq martA#: |
diqvashchiqtpUrvoq nya#sAdiq hotAqpRuchChyo# viqshpati#rviqkShu veqdhA: || 1.060.02
taM navya#sI hRuqda A jAya#mAnamaqsmatsu#kIqrtirmadhu#jihvamashyA: |
yamRuqtvijo# vRuqjaneq mAnu#ShAsaq: praya#svanta Aqyavoq jIja#nanta || 1.060.03
uqshikpA#vaqko vasuqrmAnu#SheShuq vare#Nyoq hotA#dhAyi viqkShu |
damU#nA gRuqhapa#tiqrdamaq A~M aqgnirbhu#vadrayiqpatI# rayIqNAm || 1.060.04
taM tvA# vaqyaM pati#magne rayIqNAM pra sha#MsAmo maqtibhiqrgota#mAsa: |
AqshuM na vA#jambhaqraM maqrjaya#nta: prAqtarmaqkShU dhiqyAva#surjagamyAt || 1.060.05

aqsmA iduq pra taqvase# tuqrAyaq prayoq na ha#rmiq stomaqM mAhi#nAya |
RuchI#ShamAqyAdhri#gavaq ohaqmindrA#yaq brahmA#Ni rAqtata#mA || 1.061.01
aqsmA iduq praya# ivaq pra ya#Msiq bharA#myAg~ggUqShaM bAdhe# suvRuqkti |
indrA#ya hRuqdA mana#sA manIqShA praqtnAyaq patyeq dhiyo# marjayanta || 1.061.02
aqsmA iduq tyamu#paqmaM svaqrShAM bharA#myAg~ggUqShamAqsye#na |
maMhi#ShThaqmachCho#ktibhirmatIqnAM su#vRuqktibhi#: sUqriM vA#vRuqdhadhyai# || 1.061.03
aqsmA iduq stomaqM saM hi#nomiq rathaqM na taShTe#vaq tatsi#nAya |
gira#shchaq girvA#hase suvRuqktIndrA#ya vishvamiqnvaM medhi#rAya || 1.061.04
aqsmA iduq sapti#miva shravaqsyendrA#yAqrkaM juqhvAq3q# sama#~jje |
vIqraM dAqnauka#saM vaqndadhyai# puqrAM gUqrtashra#vasaM daqrmANa#m || 1.061.05
aqsmA iduq tvaShTA# takShaqdvajraqM svapa#stamaM svaqryaM1q# raNA#ya |
vRuqtrasya# chidviqdadyenaq marma# tuqjannIshA#nastujaqtA ki#yeqdhA: || 1.061.06
aqsyedu# mAqtu: sava#neShu saqdyo maqha: piqtuM pa#piqvA~jchArvannA# |
muqShAqyadviShNu#: pachaqtaM sahI#yAqnvidhya#dvarAqhaM tiqro adriqmastA# || 1.061.07
aqsmA iduq gnAshchi#ddeqvapa#tnIqrindrA#yAqrkama#hiqhatya# Uvu: |
pariq dyAvA#pRuthiqvI ja#bhra uqrvI nAsyaq te ma#hiqmAnaqM pari# ShTa: || 1.061.08
aqsyedeqva pra ri#riche mahiqtvaM diqvaspRu#thiqvyA: paryaqntari#kShAt |
svaqrALindroq damaq A viqshvagU#rta: svaqrirama#tro vavakSheq raNA#ya || 1.061.09
aqsyedeqva shava#sA shuqShantaqM vi vRu#shchaqdvajre#Na vRuqtramindra#: |
gA na vrAqNA aqvanI#ramu~jchadaqbhi shravo# dAqvaneq sache#tA: || 1.061.10
aqsyedu# tveqShasA# rantaq sindha#vaq: pariq yadvajre#Na sIqmaya#chChat |
IqshAqnaqkRuddAqshuShe# dashaqsyantuqrvIta#ye gAqdhaM tuqrvaNi#: ka: || 1.061.11
aqsmA iduq pra bha#rAq tUtu#jAno vRuqtrAyaq vajraqmIshA#na: kiyeqdhA: |
gorna parvaq vi ra#dA tiraqshcheShyaqnnarNA#MsyaqpAM chaqradhyai# || 1.061.12
aqsyeduq pra brU#hi pUqrvyANi# tuqrasyaq karmA#Niq navya# uqkthai: |
yuqdhe yadi#ShNAqna Ayu#dhAnyRughAqyamA#No niriqNAtiq shatrU#n || 1.061.13
aqsyedu# bhiqyA giqraya#shcha dRuqLhA dyAvA# chaq bhUmA# jaqnuSha#stujete |
upo# veqnasyaq jogu#vAna oqNiM saqdyo bhu#vadvIqryA#ya noqdhA: || 1.061.14
aqsmA iduq tyadanu# dAyyeShAqmekoq yadvaqvne bhUreqrIshA#na: |
praita#shaqM sUrye# paspRudhAqnaM sauva#shvyeq suShvi#mAvaqdindra#: || 1.061.15
eqvA te# hAriyojanA suvRuqktIndraq brahmA#Niq gota#mAso akran |
aiShu# viqshvape#shasaqM dhiya#M dhA: prAqtarmaqkShU dhiqyAva#surjagamyAt || 1.061.16

pra ma#nmahe shavasAqnAya# shUqShamA#g~ggUqShaM girva#Nase ag~ggiraqsvat |
suqvRuqktibhi# stuvaqta Ru#gmiqyAyArchA#mAqrkaM nareq vishru#tAya || 1.062.01
pra vo# maqhe mahiq namo# bharadhvamAg~ggUqShya#M shavasAqnAyaq sAma# |
yenA# naq: pUrve# piqtara#: padaqj~jA archa#ntoq ag~ggi#rasoq gA avi#ndan || 1.062.02
indraqsyAg~ggi#rasAM cheqShTau viqdatsaqramAq tana#yAya dhAqsim |
bRuhaqspati#rbhiqnadadri#M viqdadgA: samuqsriyA#bhirvAvashantaq nara#: || 1.062.03
sa suqShTubhAq sa stuqbhA saqpta viprai#: svaqreNAdri#M svaqryoq3q# nava#gvai: |
saqraqNyubhi#: phaliqgami#ndra shakra vaqlaM rave#Na darayoq dasha#gvai: || 1.062.04
gRuqNAqno ag~ggi#robhirdasmaq vi va#ruqShasAq sUrye#Naq gobhiqrandha#: |
vi bhUmyA# aprathaya indraq sAnu# diqvo rajaq upa#ramastabhAya: || 1.062.05
taduq praya#kShatamamasyaq karma# daqsmasyaq chAru#tamamastiq daMsa#: |
uqpaqhvaqre yadupa#rAq api#nvaqnmadhva#rNaso naqdya1q#shchata#sra: || 1.062.06
dviqtA vi va#vre saqnajAq sanI#Le aqyAsyaq stava#mAnebhiraqrkai: |
bhagoq na mene# paraqme vyo#maqnnadhA#rayaqdroda#sI suqdaMsA#: || 1.062.07
saqnAddivaqM pariq bhUmAq virU#pe punaqrbhuvA# yuvaqtI svebhiqrevai#: |
kRuqShNebhi#raqktoShA rusha#dbhiqrvapu#rbhiqrA cha#rato aqnyAnyA# || 1.062.08
sane#mi saqkhyaM sva#paqsyamA#na: sUqnurdA#dhAraq shava#sA suqdaMsA#: |
AqmAsu# chiddadhiShe paqkvamaqnta: paya#: kRuqShNAsuq rushaqdrohi#NIShu || 1.062.09
saqnAtsanI#LA aqvanI#ravAqtA vraqtA ra#kShante aqmRutAq: saho#bhi: |
puqrU saqhasrAq jana#yoq na patnI#rduvaqsyantiq svasA#roq ahra#yANam || 1.062.10
saqnAqyuvoq nama#sAq navyo# aqrkairva#sUqyavo# maqtayo# dasma dadru: |
patiqM na patnI#rushaqtIruqshanta#M spRuqshanti# tvA shavasAvanmanIqShA: || 1.062.11
saqnAdeqva tavaq rAyoq gabha#stauq na kShIya#nteq nopa# dasyanti dasma |
dyuqmA~M a#siq kratu#mA~M indraq dhIraq: shikShA# shachIvaqstava# naq: shachI#bhi: || 1.062.12
saqnAqyaqte gota#ma indraq navyaqmata#kShaqdbrahma# hariqyoja#nAya |
suqnIqthAya# na: shavasAna noqdhA: prAqtarmaqkShU dhiqyAva#surjagamyAt || 1.062.13

tvaM maqhA~M i#ndraq yo haq shuShmaiqrdyAvA# jaj~jAqna: pRu#thiqvI ame# dhA: |
yaddha# teq vishvA# giqraya#shchiqdabhvA# bhiqyA dRuqLhAsa#: kiqraNAq naija#n || 1.063.01
A yaddharI# indraq vivra#tAq verA teq vajra#M jariqtA bAqhvordhA#t |
yenA#viharyatakrato aqmitrAqnpura# iqShNAsi# puruhUta pUqrvI: || 1.063.02
tvaM saqtya i#ndra dhRuqShNureqtAntvamRu#bhuqkShA naryaqstvaM ShAT |
tvaM shuShNa#M vRuqjane# pRuqkSha AqNau yUneq kutsA#ya dyuqmateq sachA#han || 1.063.03
tvaM haq tyadi#ndra chodIq: sakhA# vRuqtraM yadva#jrinvRuShakarmannuqbhnA: |
yaddha# shUra vRuShamaNa: parAqchairvi dasyUq~MryonAqvakRu#to vRuthAqShAT || 1.063.04
tvaM haq tyadiqndrAri#ShaNyandRuqLhasya# chiqnmartA#nAqmaju#ShTau |
vya1q#smadA kAShThAq arva#te varghaqneva# vajri~jChnathihyaqmitrA#n || 1.063.05
tvAM haq tyadiqndrArNa#sAtauq sva#rmILheq nara# AqjA ha#vante |
tava# svadhAva iqyamA sa#maqrya UqtirvAje#ShvataqsAyyA# bhUt || 1.063.06
tvaM haq tyadi#ndra saqpta yudhyaqnpuro# vajrinpuruqkutsA#ya darda: |
baqrhirna yatsuqdAseq vRuthAq vargaqMho rA#jaqnvari#va: pUqrave# ka: || 1.063.07
tvaM tyAM na# indra deva chiqtrAmiShaqmApoq na pI#payaq: pari#jman |
yayA# shUraq pratyaqsmabhyaqM yaMsiq tmanaqmUrjaqM na viqshvadhaq kShara#dhyai || 1.063.08
akA#ri ta indraq gota#mebhiqrbrahmAqNyoktAq nama#sAq hari#bhyAm |
suqpesha#saqM vAjaqmA bha#rA na: prAqtarmaqkShU dhiqyAva#surjagamyAt || 1.063.09

vRuShNeq shardhA#yaq suma#khAya veqdhaseq nodha#: suvRuqktiM pra bha#rA maqrudbhya#: |
aqpo na dhIroq mana#sA suqhastyoq giraq: sama#~jje viqdathe#ShvAqbhuva#: || 1.064.01
te ja#j~jire diqva RuqShvAsa# uqkShaNo# ruqdrasyaq maryAq asu#rA areqpasa#: |
pAqvaqkAsaq: shucha#yaq: sUryA# ivaq satvA#noq na draqpsino# ghoqrava#rpasa: || 1.064.02
yuvA#no ruqdrA aqjarA# abhoqgghano# vavaqkShuradhri#gAvaq: parva#tA iva |
dRuqLhA chiqdvishvAq bhuva#nAniq pArthi#vAq pra chyA#vayanti diqvyAni# maqjmanA# || 1.064.03
chiqtrairaq~jjibhiqrvapu#Sheq vya#~jjateq vakSha#ssu ruqkmA~M adhi# yetire shuqbhe |
aMse#ShveShAqM ni mi#mRukShurRuqShTaya#: sAqkaM ja#j~jire svaqdhayA# diqvo nara#: || 1.064.04
IqshAqnaqkRutoq dhuna#yo riqshAda#soq vAtA#nviqdyutaqstavi#ShIbhirakrata |
duqhantyUdha#rdiqvyAniq dhUta#yoq bhUmi#M pinvantiq paya#sAq pari#jraya: || 1.064.05
pinva#ntyaqpo maqruta#: suqdAna#vaq: payo# ghRuqtava#dviqdathe#ShvAqbhuva#: |
atyaqM na miqhe vi na#yanti vAqjinaqmutsa#M duhanti staqnaya#ntaqmakShi#tam || 1.064.06
maqhiqShAso# mAqyina#shchiqtrabhA#navo giqrayoq na svata#vaso raghuqShyada#: |
mRuqgA i#va haqstina#: khAdathAq vanAq yadAru#NIShuq tavi#ShIqrayu#gdhvam || 1.064.07
siqMhA i#va nAnadatiq prache#tasa: piqshA i#va suqpisho# viqshvave#dasa: |
kShapoq jinva#ntaq: pRuSha#tIbhirRuqShTibhiq: samitsaqbAdhaq: shavaqsAhi#manyava: || 1.064.08
roda#sIq A va#datA gaNashriyoq nRuShA#cha: shUrAq: shavaqsAhi#manyava: |
A vaqndhure#Shvaqmatiqrna da#rshaqtA viqdyunna ta#sthau marutoq rathe#Shu va: || 1.064.09
viqshvave#daso raqyibhiq: samo#kasaq: sammi#shlAsaqstavi#ShIbhirviraqpshina#: |
astA#raq iShu#M dadhireq gabha#styoranaqntashu#ShmAq vRuSha#khAdayoq nara#: || 1.064.10
hiqraqNyaye#bhi: paqvibhi#: payoqvRudhaq ujji#ghnanta Apaqthyoq3q# na parva#tAn |
maqkhA aqyAsa#: svaqsRuto# dhruvaqchyuto# dudhraqkRuto# maqrutoq bhrAja#dRuShTaya: || 1.064.11
ghRuShu#M pAvaqkaM vaqninaqM vicha#rShaNiM ruqdrasya# sUqnuM haqvasA# gRuNImasi |
raqjaqstura#M taqvasaqM mAru#taM gaqNamRu#jIqShiNaqM vRuSha#NaM sashchata shriqye || 1.064.12
pra nU sa martaq: shava#sAq janAq~M ati# taqsthau va# UqtI ma#rutoq yamAva#ta |
arva#dbhiqrvAja#M bharateq dhanAq nRubhi#rAqpRuchChyaqM kratuqmA kShe#tiq puShya#ti || 1.064.13
chaqrkRutya#M maruta: pRuqtsu duqShTara#M dyuqmantaqM shuShma#M maqghava#tsu dhattana |
dhaqnaqspRuta#muqkthya#M viqshvacha#rShaNiM toqkaM pu#Shyemaq tana#yaM shaqtaM himA#: || 1.064.14
nU ShThiqraM ma#ruto vIqrava#ntamRutIqShAha#M raqyimaqsmAsu# dhatta |
saqhaqsriNa#M shaqtina#M shUshuqvAMsa#M prAqtarmaqkShU dhiqyAva#surjagamyAt || 1.064.15

paqshvA na tAqyuM guhAq chata#ntaqM namo# yujAqnaM namoq vaha#ntam || 1.065.01
saqjoShAq dhIrA#: paqdairanu# gmaqnnupa# tvA sIdaqnvishveq yaja#trA: || 1.065.02
Ruqtasya# deqvA anu# vraqtA guqrbhuvaqtpari#ShTiqrdyaurna bhUma# || 1.065.03
vardha#ntIqmApa#: paqnvA sushi#shvimRuqtasyaq yonAq garbheq sujA#tam || 1.065.04
puqShTirna raqNvA kShiqtirna pRuqthvI giqrirna bhujmaq kShodoq na shaqmbhu || 1.065.05
atyoq nAjmaqnsarga#prataktaq: sindhuqrna kShodaq: ka I#M varAte || 1.065.06
jAqmi: sindhU#nAqM bhrAte#vaq svasrAqmibhyAqnna rAjAq vanA#nyatti || 1.065.07
yadvAta#jUtoq vanAq vyasthA#daqgnirha# dAtiq romA# pRuthiqvyA: || 1.065.08
shvasi#tyaqpsu haqMso na sIdaqnkratvAq cheti#ShTho viqshAmu#Shaqrbhut || 1.065.09
somoq na veqdhA Ruqtapra#jAta: paqshurna shishvA# viqbhurdUqrebhA#: || 1.065.10

raqyirna chiqtrA sUroq na saqMdRugAyuqrna prAqNo nityoq na sUqnu: || 1.066.01
takvAq na bhUrNiqrvanA# siShaktiq payoq na dheqnu: shuchi#rviqbhAvA# || 1.066.02
dAqdhAraq kShemaqmokoq na raqNvo yavoq na paqkvo jetAq janA#nAm || 1.066.03
RuShiqrna stubhvA# viqkShu pra#shaqsto vAqjI na prIqto vayo# dadhAti || 1.066.04
duqroka#shochiq: kratuqrna nityo# jAqyevaq yonAqvaraqM vishva#smai || 1.066.05
chiqtro yadabhrA#T Chveqto na viqkShu rathoq na ruqkmI tveqSha: saqmatsu# || 1.066.06
sene#va sRuqShTAma#M dadhAqtyastuqrna diqdyuttveqShapra#tIkA || 1.066.07
yaqmo ha# jAqto yaqmo jani#tvaM jAqra: kaqnInAqM patiqrjanI#nAm || 1.066.08
taM va#shchaqrAthA# vaqyaM va#saqtyAstaqM na gAvoq nakSha#nta iqddham || 1.066.09
sindhuqrna kShodaq: pra nIchI#rainoqnnava#ntaq gAvaq: sva1q#rdRushI#ke || 1.066.10

vane#Shu jAqyurmarte#Shu miqtro vRu#NIqte shruqShTiM rAje#vAjuqryam || 1.067.01
kShemoq na sAqdhu: kratuqrna bhaqdro bhuva#tsvAqdhIrhotA# havyaqvAT || 1.067.02
hasteq dadhA#no nRuqmNA vishvAqnyame# deqvAndhAqdguhA# niqShIda#n || 1.067.03
viqdantIqmatraq naro# dhiyaqMdhA hRuqdA yattaqShTAnmantrAq~M asha#Msan || 1.067.04
aqjo na kShAM dAqdhAra# pRuthiqvIM taqstambhaq dyAM mantre#bhi: saqtyai: || 1.067.05
priqyA paqdAni# paqshvo ni pA#hi viqshvAyu#ragne guqhA guha#M gA: || 1.067.06
ya I#M chiqketaq guhAq bhava#ntaqmA ya: saqsAdaq dhArA#mRuqtasya# || 1.067.07
vi ye chRuqtantyRuqtA sapa#ntaq AdidvasU#niq pra va#vAchAsmai || 1.067.08
vi yo vIqrutsuq rodha#nmahiqtvota praqjA uqta praqsUShvaqnta: || 1.067.09
chitti#raqpAM dame# viqshvAyuq: sadme#vaq dhIrA#: saqmmAya# chakru: || 1.067.10

shrIqNannupa# sthAqddiva#M bhuraqNyu sthAqtushchaqratha#maqktUnvyU#rNot || 1.068.01
pariq yade#ShAqmekoq vishve#ShAqM bhuva#ddeqvo deqvAnA#M mahiqtvA || 1.068.02
Aditteq vishveq kratu#M juShantaq shuShkAqdyadde#va jIqvo jani#ShThA: || 1.068.03
bhaja#ntaq vishve# devaqtvaM nAma# RuqtaM sapa#nto aqmRutaqmevai#: || 1.068.04
Ruqtasyaq preShA# Ruqtasya# dhIqtirviqshvAyuqrvishveq apA#Msi chakru: || 1.068.05
yastubhyaqM dAshAqdyo vA# teq shikShAqttasmai# chikiqtvAnraqyiM da#yasva || 1.068.06
hotAq niSha#ttoq manoqrapa#tyeq sa chiqnnvA#sAqM patI# rayIqNAm || 1.068.07
iqchChantaq reto# miqthastaqnUShuq saM jA#nataq svairdakShaiqramU#rA: || 1.068.08
piqturna puqtrA: kratu#M juShantaq shroShaqnye a#syaq shAsa#M tuqrAsa#: || 1.068.09
vi rAya# aurNoqddura#: puruqkShu: piqpeshaq nAkaqM stRubhiqrdamU#nA: || 1.068.10

shuqkra: shu#shuqkvA~M uqSho na jAqra: paqprA sa#mIqchI diqvo na jyoti#: || 1.069.01
pariq prajA#taq: kratvA# babhUthaq bhuvo# deqvAnA#M piqtA puqtra: san || 1.069.02
veqdhA adRu#pto aqgnirvi#jAqnannUdhaqrna gonAqM svAdmA# pitUqnAm || 1.069.03
janeq na sheva# AqhUryaq: sanmadhyeq niSha#tto raqNvo du#roqNe || 1.069.04
puqtro na jAqto raqNvo du#roqNe vAqjI na prIqto vishoq vi tA#rIt || 1.069.05
vishoq yadahveq nRubhiq: sanI#LA aqgnirde#vaqtvA vishvA#nyashyA: || 1.069.06
naki#ShTa eqtA vraqtA mi#nantiq nRubhyoq yadeqbhya: shruqShTiM chaqkartha# || 1.069.07
tattu teq daMsoq yadaha#nsamAqnairnRubhiqryadyuqkto viqve rapA#Msi || 1.069.08
uqSho na jAqro viqbhAvoqsra: saMj~jA#tarUpaqshchike#tadasmai || 1.069.09
tmanAq vaha#ntoq duroq vyRu#Nvaqnnava#ntaq vishveq sva1q#rdRushI#ke || 1.069.10

vaqnema# pUqrvIraqryo ma#nIqShA aqgni: suqshokoq vishvA#nyashyA: || 1.070.01
A daivyA#ni vraqtA chi#kiqtvAnA mAnu#Shasyaq jana#syaq janma# || 1.070.02
garbhoq yo aqpAM garbhoq vanA#nAqM garbha#shcha sthAqtAM garbha#shchaqrathA#m || 1.070.03
adrau# chidasmA aqntardu#roqNe viqshAM na vishvo# aqmRuta#: svAqdhI: || 1.070.04
sa hi kShaqpAvA#~M aqgnI ra#yIqNAM dAshaqdyo a#smAq ara#M sUqktai: || 1.070.05
eqtA chi#kitvoq bhUmAq ni pA#hi deqvAnAqM janmaq martA#~Mshcha viqdvAn || 1.070.06
vardhAqnyaM pUqrvI: kShaqpo virU#pA sthAqtushchaq ratha#mRuqtapra#vItam || 1.070.07
arA#dhiq hotAq sva1q#rniSha#tta: kRuqNvanvishvAqnyapA#Msi saqtyA || 1.070.08
goShuq prasha#stiqM vane#Shu dhiSheq bhara#ntaq vishve# baqliM sva#rNa: || 1.070.09
vi tvAq nara#: puruqtrA sa#paryanpiqturna jivreqrvi vedo# bharanta || 1.070.10
sAqdhurna gRuqdhnuraste#vaq shUroq yAte#va bhIqmastveqSha: saqmatsu# || 1.070.11

upaq pra ji#nvannushaqtIruqshantaqM patiqM na nityaqM jana#yaq: sanI#LA: |
svasA#raq: shyAvIqmaru#ShImajuShra~jchiqtramuqchChantI#muqShasaqM na gAva#: || 1.071.01
vIqLu chi#ddRuqLhA piqtaro# na uqkthairadri#M rujaqnnag~ggi#rasoq rave#Na |
chaqkrurdiqvo bRu#haqto gAqtumaqsme ahaq: sva#rvividu: keqtumuqsrA: || 1.071.02
dadha#nnRuqtaM dhaqnaya#nnasya dhIqtimAdidaqryo di#dhiqShvoq3q# vibhRu#trA: |
atRu#ShyantIraqpaso# yaqntyachChA# deqvA~jjanmaq praya#sA vaqrdhaya#ntI: || 1.071.03
mathIqdyadIqM vibhRu#to mAtaqrishvA# gRuqhegRu#he shyeqto jenyoq bhUt |
AdIqM rAj~jeq na sahI#yaseq sachAq sannA dUqtyaM1q# bhRuga#vANo vivAya || 1.071.04
maqhe yatpiqtra IqM rasa#M diqve karava# tsaratpRushaqnya#shchikiqtvAn |
sRuqjadastA# dhRuShaqtA diqdyuma#smaiq svAyA#M deqvo du#hiqtariq tviShi#M dhAt || 1.071.05
sva A yastubhyaqM damaq A viqbhAtiq namo# vAq dAshA#dushaqto anuq dyUn |
vardho# agneq vayo# asya dviqbarhAq yAsa#drAqyA saqrathaqM yaM juqnAsi# || 1.071.06
aqgniM vishvA# aqbhi pRukSha#: sachante samuqdraM na sraqvata#: saqpta yaqhvI: |
na jAqmibhiqrvi chi#kiteq vayo# no viqdA deqveShuq prama#tiM chikiqtvAn || 1.071.07
A yadiqShe nRuqpatiqM tejaq AnaqT Chuchiq retoq niShi#ktaqM dyauraqbhIke# |
aqgni: shardha#manavaqdyaM yuvA#naM svAqdhya#M janayatsUqdaya#chcha || 1.071.08
manoq na yo&dhva#na: saqdya etyeka#: saqtrA sUroq vasva# Ishe |
rAjA#nA miqtrAvaru#NA supAqNI goShu# priqyamaqmRutaqM rakSha#mANA || 1.071.09
mA no# agne saqkhyA pitryA#Niq pra ma#rShiShThA aqbhi viqduShkaqvi: san |
nabhoq na rUqpaM ja#riqmA mi#nAti puqrA tasyA# aqbhisha#steqradhI#hi || 1.071.10

ni kAvyA# veqdhasaq: shashva#taskaqrhasteq dadhA#noq naryA# puqrUNi# |
aqgnirbhu#vadrayiqpatI# rayIqNAM saqtrA cha#krAqNo aqmRutA#niq vishvA# || 1.072.01
aqsme vaqtsaM pariq ShantaqM na vi#ndanniqchChantoq vishve# aqmRutAq amU#rA: |
shraqmaqyuva#: padaqvyo# dhiyaqMdhAstaqsthu: paqde pa#raqme chArvaqgne: || 1.072.02
tiqsro yada#gne shaqradaqstvAmichChuchi#M ghRuqtenaq shucha#ya: sapaqryAn |
nAmA#ni chiddadhire yaqj~jiyAqnyasU#dayanta taqnva1q#: sujA#tA: || 1.072.03
A roda#sI bRuhaqtI vevi#dAnAq: pra ruqdriyA# jabhrire yaqj~jiyA#sa: |
viqdanmarto# neqmadhi#tA chikiqtvAnaqgniM paqde pa#raqme ta#sthiqvAMsa#m || 1.072.04
saqMjAqnAqnA upa# sIdannabhiqj~ju patnI#vanto namaqsya#M namasyan |
riqriqkvAMsa#staqnva#: kRuNvataq svA: sakhAq sakhyu#rniqmiShiq rakSha#mANA: || 1.072.05
tri: saqpta yadguhyA#niq tve itpaqdAvi#daqnnihi#tA yaqj~jiyA#sa: |
tebhI# rakShante aqmRuta#M saqjoShA#: paqshU~jcha# sthAqtR^I~jchaqratha#M cha pAhi || 1.072.06
viqdvA~M a#gne vaqyunA#ni kShitIqnAM vyA#nuqShakChuqrudho# jIqvase# dhA: |
aqntaqrviqdvA~M adhva#no devaqyAnAqnata#ndro dUqto a#bhavo haviqrvAT || 1.072.07
svAqdhyo# diqva A saqpta yaqhvI rAqyo duroq vyRu#taqj~jA a#jAnan |
viqdadgavya#M saqramA# dRuqLhamUqrvaM yenAq nu kaqM mAnu#ShIq bhoja#teq viT || 1.072.08
A ye vishvA# svapaqtyAni# taqsthu: kRu#NvAqnAso# amRutaqtvAya# gAqtum |
maqhnA maqhadbhi#: pRuthiqvI vi ta#sthe mAqtA puqtrairadi#tiqrdhAya#seq ve: || 1.072.09
adhiq shriyaqM ni da#dhuqshchAru#masmindiqvo yadaqkShI aqmRutAq akRu#Nvan |
adha# kSharantiq sindha#voq na sRuqShTA: pra nIchI#ragneq aru#ShIrajAnan || 1.072.10

raqyirna ya: pi#tRuviqtto va#yoqdhA: suqpraNI#tishchikiqtuShoq na shAsu#: |
syoqnaqshIrati#thiqrna prI#NAqno hote#vaq sadma# vidhaqto vi tA#rIt || 1.073.01
deqvo na ya: sa#viqtA saqtyama#nmAq kratvA# niqpAti# vRuqjanA#niq vishvA# |
puqruqpraqshaqsto aqmatiqrna saqtya Aqtmevaq shevo# didhiqShAyyo# bhUt || 1.073.02
deqvo na ya: pRu#thiqvIM viqshvadhA#yA upaqkSheti# hiqtami#troq na rAjA# |
puqraq:sada#: sharmaqsadoq na vIqrA a#navaqdyA pati#juShTevaq nArI# || 1.073.03
taM tvAq naroq damaq A nitya#miqddhamagneq sacha#nta kShiqtiShu# dhruqvAsu# |
adhi# dyuqmnaM ni da#dhuqrbhUrya#smiqnbhavA# viqshvAyu#rdhaqruNo# rayIqNAm || 1.073.04
vi pRukSho# agne maqghavA#no ashyuqrvi sUqrayoq dada#toq vishvaqmAyu#: |
saqnemaq vAja#M samiqtheShvaqryo bhAqgaM deqveShuq shrava#seq dadhA#nA: || 1.073.05
Ruqtasyaq hi dheqnavo# vAvashAqnA: smadU#dhnI: pIqpaya#ntaq dyubha#ktA: |
paqrAqvata#: sumaqtiM bhikSha#mANAq vi sindha#va: saqmayA# sasruqradri#m || 1.073.06
tve a#gne sumaqtiM bhikSha#mANA diqvi shravo# dadhire yaqj~jiyA#sa: |
naktA# cha chaqkruruqShasAq virU#pe kRuqShNaM chaq varNa#maruqNaM chaq saM dhu#: || 1.073.07
yAnrAqye martAqnsuShU#do agneq te syA#ma maqghavA#no vaqyaM cha# |
ChAqyevaq vishvaqM bhuva#naM sisakShyApapriqvAnroda#sI aqntari#kSham || 1.073.08
arva#dbhiragneq arva#toq nRubhiqrnR^InvIqrairvIqrAnva#nuyAmAq tvotA#: |
IqshAqnAsa#: pitRuviqttasya# rAqyo vi sUqraya#: shaqtahi#mA no ashyu: || 1.073.09
eqtA te# agna uqchathA#ni vedhoq juShTA#ni santuq mana#se hRuqde cha# |
shaqkema# rAqya: suqdhuroq yamaqM te&dhiq shravo# deqvabha#ktaqM dadhA#nA: || 1.073.10

uqpaqpraqyanto# adhvaqraM mantra#M vochemAqgnaye# |
Aqre aqsme cha# shRuNvaqte || 1.074.01
ya: snIhi#tIShu pUqrvya: sa#MjagmAqnAsu# kRuqShTiShu# |
ara#kShaddAqshuSheq gaya#m || 1.074.02
uqta bru#vantu jaqntavaq udaqgnirvRu#traqhAja#ni |
dhaqnaqMjaqyo raNe#raNe || 1.074.03
yasya# dUqto asiq kShayeq veShi# haqvyAni# vIqtaye# |
daqsmatkRuqNoShya#dhvaqram || 1.074.04
tamitsu#haqvyama#g~ggira: sudeqvaM sa#haso yaho |
janA# Ahu: subaqrhiSha#m || 1.074.05
A chaq vahA#siq tA~M iqha deqvA~M upaq prasha#staye |
haqvyA su#shchandra vIqtaye# || 1.074.06
na yoru#paqbdirashvya#: shRuqNve ratha#syaq kachchaqna |
yada#gneq yAsi# dUqtya#m || 1.074.07
tvoto# vAqjyahra#yoq&bhi pUrva#smAqdapa#ra: |
pra dAqshvA~M a#gne asthAt || 1.074.08
uqta dyuqmatsuqvIrya#M bRuqhada#gne vivAsasi |
deqvebhyo# deva dAqshuShe# || 1.074.09

juqShasva# saqpratha#stamaqM vacho# deqvapsa#rastamam |
haqvyA juhvA#na Aqsani# || 1.075.01
athA# te ag~ggirastaqmAgne# vedhastama priqyam |
voqchemaq brahma# sAnaqsi || 1.075.02
kaste# jAqmirjanA#nAqmagneq ko dAqshva#dhvara: |
ko haq kasmi#nnasi shriqta: || 1.075.03
tvaM jAqmirjanA#nAqmagne# miqtro a#si priqya: |
sakhAq sakhi#bhyaq IDya#: || 1.075.04
yajA# no miqtrAvaru#NAq yajA# deqvA~M RuqtaM bRuqhat |
agneq yakShiq svaM dama#m || 1.075.05

kA taq upe#tiqrmana#soq varA#yaq bhuva#dagneq shaMta#mAq kA ma#nIqShA |
ko vA# yaqj~jai: pariq dakSha#M ta Apaq kena# vA teq mana#sA dAshema || 1.076.01
ehya#gna iqha hotAq ni ShIqdAda#bdhaq: su pu#raeqtA bha#vA na: |
ava#tAM tvAq roda#sI vishvamiqnve yajA# maqhe sau#manaqsAya# deqvAn || 1.076.02
pra su vishvA#nraqkShasoq dhakShya#gneq bhavA# yaqj~jAnA#mabhishastiqpAvA# |
athA va#haq soma#patiqM hari#bhyAmAtiqthyama#smai chakRumA suqdAvne# || 1.076.03
praqjAva#tAq vacha#sAq vahni#rAqsA cha# huqve ni cha# satsIqha deqvai: |
veShi# hoqtramuqta poqtraM ya#jatra boqdhi pra#yantarjanitaqrvasU#nAm || 1.076.04
yathAq vipra#syaq manu#Sho haqvirbhi#rdeqvA~M aya#ja: kaqvibhi#: kaqvi: san |
eqvA ho#ta: satyataraq tvamaqdyAgne# maqndrayA# juqhvA# yajasva || 1.076.05

kaqthA dA#shemAqgnayeq kAsmai# deqvaju#ShTochyate bhAqmineq gI: |
yo martye#ShvaqmRuta# RuqtAvAq hotAq yaji#ShThaq itkRuqNoti# deqvAn || 1.077.01
yo a#dhvaqreShuq shaMta#ma RuqtAvAq hotAq tamUq namo#bhiqrA kRu#Nudhvam |
aqgniryadvermartA#ya deqvAnsa chAq bodhA#tiq mana#sA yajAti || 1.077.02
sa hi kratuq: sa maryaq: sa sAqdhurmiqtro na bhUqdadbhu#tasya raqthI: |
taM medhe#Shu prathaqmaM de#vaqyantIqrvishaq upa# bruvate daqsmamArI#: || 1.077.03
sa no# nRuqNAM nRuta#mo riqshAdA# aqgnirgiro&va#sA vetu dhIqtim |
tanA# chaq ye maqghavA#naq: shavi#ShThAq vAja#prasUtA iqShaya#ntaq manma# || 1.077.04
eqvAgnirgota#mebhirRuqtAvAq vipre#bhirastoShTa jAqtave#dA: |
sa e#Shu dyuqmnaM pI#payaqtsa vAjaqM sa puqShTiM yA#tiq joShaqmA chi#kiqtvAn || 1.077.05

aqbhi tvAq gota#mA giqrA jAta#vedoq vicha#rShaNe |
dyuqmnairaqbhi pra No#numa: || 1.078.01
tamu# tvAq gota#mo giqrA rAqyaskA#mo duvasyati |
dyuqmnairaqbhi pra No#numa: || 1.078.02
tamu# tvA vAjaqsAta#mamag~ggiraqsvaddha#vAmahe |
dyuqmnairaqbhi pra No#numa: || 1.078.03
tamu# tvA vRutraqhanta#maqM yo dasyU#~MravadhUnuqShe |
dyuqmnairaqbhi pra No#numa: || 1.078.04
avo#chAmaq rahU#gaNA aqgnayeq madhu#maqdvacha#: |
dyuqmnairaqbhi pra No#numa: || 1.078.05

hira#Nyakeshoq raja#so visAqre&hiqrdhuniqrvAta# ivaq dhrajI#mAn |
shuchi#bhrAjA uqShasoq nave#dAq yasha#svatIrapaqsyuvoq na saqtyA: || 1.079.01
A te# supaqrNA a#minantaq~M evai#: kRuqShNo no#nAva vRuShaqbho yadIqdam |
shiqvAbhiqrna smaya#mAnAbhiqrAgAqtpata#ntiq miha# staqnaya#ntyaqbhrA || 1.079.02
yadI#mRuqtasyaq paya#sAq piyA#noq naya#nnRuqtasya# paqthibhIq raji#ShThai: |
aqryaqmA miqtro varu#Naq: pari#jmAq tvacha#M pRu~jchaqntyupa#rasyaq yonau# || 1.079.03
agneq vAja#syaq goma#taq IshA#na: sahaso yaho |
aqsme dhe#hi jAtavedoq mahiq shrava#: || 1.079.04
sa i#dhAqno vasu#ShkaqviraqgnirIqLenyo# giqrA |
reqvadaqsmabhya#M purvaNIka dIdihi || 1.079.05
kShaqpo rA#jannuqta tmanAgneq vasto#ruqtoShasa#: |
sa ti#gmajambha raqkShaso# dahaq prati# || 1.079.06
avA# no agna Uqtibhi#rgAyaqtrasyaq prabha#rmaNi |
vishvA#su dhIqShu va#ndya || 1.079.07
A no# agne raqyiM bha#ra satrAqsAhaqM vare#Nyam |
vishvA#su pRuqtsu duqShTara#m || 1.079.08
A no# agne sucheqtunA# raqyiM viqshvAyu#poShasam |
mAqrDIqkaM dhe#hi jIqvase# || 1.079.09
pra pUqtAstiqgmasho#chiSheq vAcho# gotamAqgnaye# |
bhara#sva sumnaqyurgira#: || 1.079.10
yo no# agne&bhiqdAsaqtyanti# dUqre pa#dIqShTa sa: |
aqsmAkaqmidvRuqdhe bha#va || 1.079.11
saqhaqsrAqkSho vicha#rShaNiraqgnI rakShA#Msi sedhati |
hotA# gRuNIta uqkthya#: || 1.079.12

iqtthA hi somaq inmade# braqhmA chaqkAraq vardha#nam |
shavi#ShTha vajriqnnoja#sA pRuthiqvyA ni: sha#shAq ahiqmarchaqnnanu# svaqrAjya#m || 1.080.01
sa tvA#madaqdvRuShAq madaq: soma#: shyeqnAbhRu#ta: suqta: |
yenA# vRuqtraM niraqdbhyo jaqghantha# vajriqnnojaqsArchaqnnanu# svaqrAjya#m || 1.080.02
prehyaqbhIhi# dhRuShNuqhi na teq vajroq ni ya#Msate |
indra# nRuqmNaM hi teq shavoq hano# vRuqtraM jayA# aqpo&rchaqnnanu# svaqrAjya#m || 1.080.03
niri#ndraq bhUmyAq adhi# vRuqtraM ja#ghanthaq nirdiqva: |
sRuqjA maqrutva#tIqrava# jIqvadha#nyA iqmA aqpo&rchaqnnanu# svaqrAjya#m || 1.080.04
indro# vRuqtrasyaq dodha#taq: sAnuqM vajre#Na hILiqta: |
aqbhiqkramyAva# jighnateq&pa: sarmA#ya choqdayaqnnarchaqnnanu# svaqrAjya#m || 1.080.05
adhiq sAnauq ni ji#ghnateq vajre#Na shaqtapa#rvaNA |
maqndAqna indroq andha#saq: sakhi#bhyo gAqtumi#chChaqtyarchaqnnanu# svaqrAjya#m || 1.080.06
indraq tubhyaqmida#driqvo&nu#ttaM vajrinvIqrya#m |
yaddhaq tyaM mAqyina#M mRuqgaM tamuq tvaM mAqyayA#vadhIqrarchaqnnanu# svaqrAjya#m || 1.080.07
vi teq vajrA#so asthirannavaqtiM nAqvyAq3q# anu# |
maqhatta# indra vIqrya#M bAqhvosteq bala#M hiqtamarchaqnnanu# svaqrAjya#m || 1.080.08
saqhasra#M sAqkama#rchataq pari# ShTobhata viMshaqti: |
shaqtainaqmanva#nonavuqrindrA#yaq brahmodya#taqmarchaqnnanu# svaqrAjya#m || 1.080.09
indro# vRuqtrasyaq tavi#ShIqM nira#haqnsaha#sAq saha#: |
maqhattada#syaq pauMsya#M vRuqtraM ja#ghaqnvA~M a#sRujaqdarchaqnnanu# svaqrAjya#m || 1.080.10
iqme chiqttava# maqnyaveq vepe#te bhiqyasA# maqhI |
yadi#ndra vajriqnnoja#sA vRuqtraM maqrutvAq~M ava#dhIqrarchaqnnanu# svaqrAjya#m || 1.080.11
na vepa#sAq na ta#nyaqtendra#M vRuqtro vi bI#bhayat |
aqbhye#naqM vajra# Ayaqsa: saqhasra#bhRuShTirAyaqtArchaqnnanu# svaqrAjya#m || 1.080.12
yadvRuqtraM tava# chAqshaniqM vajre#Na saqmayo#dhaya: |
ahi#mindraq jighA#Msato diqvi te# badbadheq shavo&rchaqnnanu# svaqrAjya#m || 1.080.13
aqbhiqShTaqne te# adrivoq yatsthA jaga#chcha rejate |
tvaShTA# chiqttava# maqnyavaq indra# veviqjyate# bhiqyArchaqnnanu# svaqrAjya#m || 1.080.14
naqhi nu yAda#dhIqmasIndraqM ko vIqryA# paqra: |
tasmi#nnRuqmNamuqta kratu#M deqvA ojA#Msiq saM da#dhuqrarchaqnnanu# svaqrAjya#m || 1.080.15
yAmatha#rvAq manu#ShpiqtA daqdhyag~gdhiyaqmatna#ta |
tasmiqnbrahmA#Ni pUqrvathendra# uqkthA sama#gmaqtArchaqnnanu# svaqrAjya#m || 1.080.16

indroq madA#ya vAvRudheq shava#se vRutraqhA nRubhi#: |
taminmaqhatsvAqjiShUqtemarbhe# havAmaheq sa vAje#Shuq pra no#&viShat || 1.081.01
asiq hi vI#raq senyo&siq bhUri# parAdaqdi: |
asi# daqbhrasya# chidvRuqdho yaja#mAnAya shikShasi sunvaqte bhUri# teq vasu# || 1.081.02
yaduqdIra#ta Aqjayo# dhRuqShNave# dhIyateq dhanA# |
yuqkShvA ma#daqchyutAq harIq kaM hanaq: kaM vasau# dadhoq&smA~M i#ndraq vasau# dadha: || 1.081.03
kratvA# maqhA~M a#nuShvaqdhaM bhIqma A vA#vRudheq shava#: |
shriqya RuqShva u#pAqkayoqrni shiqprI hari#vAndadheq hasta#yoqrvajra#mAyaqsam || 1.081.04
A pa#prauq pArthi#vaqM rajo# badbaqdhe ro#chaqnA diqvi |
na tvAvA#~M indraq kashchaqna na jAqto na ja#niShyaqte&tiq vishva#M vavakShitha || 1.081.05
yo aqryo ma#rtaqbhoja#naM parAqdadA#ti dAqshuShe# |
indro# aqsmabhya#M shikShatuq vi bha#jAq bhUri# teq vasu# bhakShIqya tavaq rAdha#sa: || 1.081.06
made#madeq hi no# daqdiryUqthA gavA#mRujuqkratu#: |
saM gRu#bhAya puqrU shaqtobha#yAhaqstyA vasu# shishIqhi rAqya A bha#ra || 1.081.07
mAqdaya#sva suqte sachAq shava#se shUraq rAdha#se |
viqdmA hi tvA# purUqvasuqmupaq kAmA#nsasRuqjmahe&thA# no&viqtA bha#va || 1.081.08
eqte ta# indra jaqntavoq vishva#M puShyantiq vArya#m |
aqntarhi khyo janA#nAmaqryo vedoq adA#shuShAqM teShA#M noq vedaq A bha#ra || 1.081.09

upoq Shu shRu#NuqhI giroq magha#vaqnmAta#thA iva |
yaqdA na#: sUqnRutA#vataq: karaq AdaqrthayA#saq idyojAq nvaindra# teq harI# || 1.082.01
akShaqnnamI#madantaq hyava# priqyA a#dhUShata |
asto#Shataq svabhA#navoq viprAq navi#ShThayA maqtI yojAq nvaindra# teq harI# || 1.082.02
suqsaqMdRusha#M tvA vaqyaM magha#vanvandiShIqmahi# |
pra nUqnaM pUqrNava#ndhura stuqto yA#hiq vashAq~M anuq yojAq nvaindra# teq harI# || 1.082.03
sa ghAq taM vRuSha#NaqM rathaqmadhi# tiShThAti goqvida#m |
ya: pAtra#M hAriyojaqnaM pUqrNami#ndraq chike#tatiq yojAq nvaindra# teq harI# || 1.082.04
yuqktaste# astuq dakShi#Na uqta saqvya: sha#takrato |
tena# jAqyAmupa# priqyAM ma#ndAqno yAqhyandha#soq yojAq nvaindra# teq harI# || 1.082.05
yuqnajmi# teq brahma#NA keqshinAq harIq upaq pra yA#hi dadhiqShe gabha#styo: |
uttvA# suqtAso# rabhaqsA a#mandiShu: pUShaqNvAnva#jriqnsamuq patnyA#mada: || 1.082.06

ashvA#vati prathaqmo goShu# gachChati suprAqvIri#ndraq martyaqstavoqtibhi#: |
tamitpRu#NakShiq vasu#nAq bhavI#yasAq sindhuqmApoq yathAqbhitoq viche#tasa: || 1.083.01
Apoq na deqvIrupa# yanti hoqtriya#maqva: pa#shyantiq vita#taqM yathAq raja#: |
prAqchairdeqvAsaq: pra Na#yanti devaqyuM bra#hmaqpriya#M joShayante vaqrA i#va || 1.083.02
adhiq dvayo#radadhA uqkthyaM1q# vacho# yaqtasru#chA mithuqnA yA sa#paqryata#: |
asa#Myatto vraqte te# kShetiq puShya#ti bhaqdrA shaqktiryaja#mAnAya sunvaqte || 1.083.03
Adag~ggi#rA: prathaqmaM da#dhireq vaya# iqddhAgna#yaq: shamyAq ye su#kRuqtyayA# |
sarva#M paqNe: sama#vindantaq bhoja#naqmashvA#vantaqM goma#ntaqmA paqshuM nara#: || 1.083.04
yaqj~jairatha#rvA prathaqma: paqthasta#teq tataq: sUryo# vrataqpA veqna Aja#ni |
A gA A#jaduqshanA# kAqvya: sachA# yaqmasya# jAqtamaqmRuta#M yajAmahe || 1.083.05
baqrhirvAq yatsva#paqtyAya# vRuqjyateq&rko vAq shloka#mAqghoSha#te diqvi |
grAvAq yatraq vada#ti kAqruruqkthya1q#stasyedindro# abhipiqtveShu# raNyati || 1.083.06

asA#viq soma# indra teq shavi#ShTha dhRuShNaqvA ga#hi |
A tvA# pRuNaktvindriqyaM rajaq: sUryoq na raqshmibhi#: || 1.084.01
indraqmiddharI# vahaqto&pra#tidhRuShTashavasam |
RuShI#NAM cha stuqtIrupa# yaqj~jaM chaq mAnu#ShANAm || 1.084.02
A ti#ShTha vRutrahaqnratha#M yuqktA teq brahma#NAq harI# |
aqrvAqchInaqM su teq manoq grAvA# kRuNotu vaqgnunA# || 1.084.03
iqmami#ndra suqtaM pi#baq jyeShThaqmama#rtyaqM mada#m |
shuqkrasya# tvAqbhya#kSharaqndhArA# Ruqtasyaq sAda#ne || 1.084.04
indrA#ya nUqnama#rchatoqkthAni# cha bravItana |
suqtA a#matsuqrinda#voq jyeShTha#M namasyatAq saha#: || 1.084.05
nakiqShTvadraqthIta#roq harIq yadi#ndraq yachCha#se |
nakiqShTvAnu# maqjmanAq nakiq: svashva# Anashe || 1.084.06
ya ekaq idviqdaya#teq vasuq martA#ya dAqshuShe# |
IshA#noq apra#tiShkutaq indro# aqg~gga || 1.084.07
kaqdA marta#marAqdhasa#M paqdA kShumpa#miva sphurat |
kaqdA na#: shushravaqdgiraq indro# aqg~gga || 1.084.08
yashchiqddhi tvA# baqhubhyaq A suqtAvA#~M AqvivA#sati |
uqgraM tatpa#tyateq shavaq indro# aqg~gga || 1.084.09
svAqdoriqtthA vi#ShUqvatoq madhva#: pibanti gauqrya#: |
yA indre#Na saqyAva#rIqrvRuShNAq mada#nti shoqbhaseq vasvIqranu# svaqrAjya#m || 1.084.10
tA a#sya pRushanAqyuvaq: soma#M shrINantiq pRushna#ya: |
priqyA indra#sya dheqnavoq vajra#M hinvantiq sAya#kaqM vasvIqranu# svaqrAjya#m || 1.084.11
tA a#syaq nama#sAq saha#: sapaqryantiq prache#tasa: |
vraqtAnya#sya sashchire puqrUNi# pUqrvachi#ttayeq vasvIqranu# svaqrAjya#m || 1.084.12
indro# dadhIqcho aqsthabhi#rvRuqtrANyapra#tiShkuta: |
jaqghAna# navaqtIrnava# || 1.084.13
iqchChannashva#syaq yachChiraq: parva#teqShvapa#shritam |
tadvi#dachCharyaqNAva#ti || 1.084.14
atrAhaq gora#manvataq nAmaq tvaShTu#rapIqchya#m |
iqtthA chaqndrama#so gRuqhe || 1.084.15
ko aqdya yu#g~gkte dhuqri gA Ruqtasyaq shimI#vato bhAqmino# durhRuNAqyUn |
Aqsanni#ShUnhRuqtsvaso# mayoqbhUnya e#ShAM bhRuqtyAmRuqNadhaqtsa jI#vAt || 1.084.16
ka I#Shate tuqjyateq ko bi#bhAyaq ko ma#Msateq santaqmindraqM ko anti# |
kastoqkAyaq ka ibhA#yoqta rAqye&dhi# bravattaqnveq3q# ko janA#ya || 1.084.17
ko aqgnimI#TTe haqviShA# ghRuqtena# sruqchA ya#jAtA Ruqtubhi#rdhruqvebhi#: |
kasmai# deqvA A va#hAnAqshu homaq ko ma#Msate vIqtiho#tra: sudeqva: || 1.084.18
tvamaqg~gga pra sha#MsiSho deqva: sha#viShThaq martya#m |
na tvadaqnyo ma#ghavannasti marDiqtendraq bravI#mi teq vacha#: || 1.084.19
mA teq rAdhA#Msiq mA ta# Uqtayo# vasoq&smAnkadA# chaqnA da#bhan |
vishvA# cha na upamimIqhi mA#nuShaq vasU#ni charShaqNibhyaq A || 1.084.20

pra ye shumbha#nteq jana#yoq na sapta#yoq yAma#nruqdrasya# sUqnava#: suqdaMsa#sa: |
roda#sIq hi maqruta#shchakriqre vRuqdhe mada#nti vIqrA viqdathe#Shuq ghRuShva#ya: || 1.085.01
ta u#kShiqtAso# mahiqmAna#mAshata diqvi ruqdrAsoq adhi# chakrireq sada#: |
archa#nto aqrkaM jaqnaya#nta indriqyamadhiq shriyo# dadhireq pRushni#mAtara: || 1.085.02
gomA#taroq yachChuqbhaya#nte aq~jjibhi#staqnUShu# shuqbhrA da#dhire viqrukma#ta: |
bAdha#nteq vishva#mabhimAqtinaqmapaq vartmA#nyeShAqmanu# rIyate ghRuqtam || 1.085.03
vi ye bhrAja#nteq suma#khAsa RuqShTibhi#: prachyAqvaya#ntoq achyu#tA chiqdoja#sA |
maqnoqjuvoq yanma#rutoq ratheqShvA vRuSha#vrAtAsaq: pRuSha#tIqrayu#gdhvam || 1.085.04
pra yadrathe#Shuq pRuSha#tIqrayu#gdhvaqM vAjeq adri#M maruto raqMhaya#nta: |
uqtAruqShasyaq vi Shya#ntiq dhArAqshcharme#voqdabhiqrvyu#ndantiq bhUma# || 1.085.05
A vo# vahantuq sapta#yo raghuqShyado# raghuqpatvA#naq: pra ji#gAta bAqhubhi#: |
sIdaqtA baqrhiruqru vaq: sada#skRuqtaM mAqdaya#dhvaM marutoq madhvoq andha#sa: || 1.085.06
te#&vardhantaq svata#vaso mahitvaqnA nAka#M taqsthuruqru cha#krireq sada#: |
viShNuqryaddhAvaqdvRuSha#NaM madaqchyutaqM vayoq na sI#daqnnadhi# baqrhiShi# priqye || 1.085.07
shUrA# iqvedyuyu#dhayoq na jagma#ya: shravaqsyavoq na pRuta#nAsu yetire |
bhaya#nteq vishvAq bhuva#nA maqrudbhyoq rAjA#na iva tveqShasa#MdRushoq nara#: || 1.085.08
tvaShTAq yadvajraqM sukRu#taM hiraqNyaya#M saqhasra#bhRuShTiqM svapAq ava#rtayat |
dhaqtta indroq naryapA#Msiq kartaqve&ha#nvRuqtraM niraqpAmau#bjadarNaqvam || 1.085.09
UqrdhvaM nu#nudre&vaqtaM ta oja#sA dAdRuhAqNaM chi#dbibhiduqrvi parva#tam |
dhama#nto vAqNaM maqruta#: suqdAna#voq madeq soma#syaq raNyA#ni chakrire || 1.085.10
jiqhmaM nu#nudre&vaqtaM tayA# diqshAsi#~jchaqnnutsaqM gota#mAya tRuqShNaje# |
A ga#chChantIqmava#sA chiqtrabhA#navaq: kAmaqM vipra#sya tarpayantaq dhAma#bhi: || 1.085.11
yA vaq: sharma# shashamAqnAyaq santi# triqdhAtU#ni dAqshuShe# yachChaqtAdhi# |
aqsmabhyaqM tAni# marutoq vi ya#nta raqyiM no# dhatta vRuShaNa: suqvIra#m || 1.085.12

maru#toq yasyaq hi kShaye# pAqthA diqvo vi#mahasa: |
sa su#goqpAta#moq jana#: || 1.086.01
yaqj~jairvA# yaj~javAhasoq vipra#sya vA matIqnAm |
maru#ta: shRuNuqtA hava#m || 1.086.02
uqta vAq yasya# vAqjino&nuq vipraqmata#kShata |
sa gantAq goma#ti vraqje || 1.086.03
aqsya vIqrasya# baqrhiShi# suqta: somoq divi#ShTiShu |
uqkthaM mada#shcha shasyate || 1.086.04
aqsya shro#ShaqntvA bhuvoq vishvAq yashcha#rShaqNIraqbhi |
sUra#M chitsaqsruShIqriSha#: || 1.086.05
pUqrvIbhiqrhi da#dAshiqma shaqradbhi#rmaruto vaqyam |
avo#bhishcharShaNIqnAm || 1.086.06
suqbhagaq: sa pra#yajyavoq maru#to astuq martya#: |
yasyaq prayA#Msiq parSha#tha || 1.086.07
shaqshaqmAqnasya# vA naraq: sveda#sya satyashavasa: |
viqdA kAma#syaq vena#ta: || 1.086.08
yUqyaM tatsa#tyashavasa AqviShka#rta mahitvaqnA |
vidhya#tA viqdyutAq rakSha#: || 1.086.09
gUha#tAq guhyaqM tamoq vi yA#taq vishva#maqtriNa#m |
jyoti#ShkartAq yaduqshmasi# || 1.086.10

pratva#kShasaq: prata#vaso viraqpshino&nA#natAq avi#thurA RujIqShiNa#: |
juShTa#tamAsoq nRuta#mAso aq~jjibhiqrvyA#najreq ke chi#duqsrA i#vaq stRubhi#: || 1.087.01
uqpaqhvaqreShuq yadachi#dhvaM yaqyiM vaya# iva marutaq: kena# chitpaqthA |
shchota#ntiq koshAq upa# voq ratheqShvA ghRuqtamu#kShatAq madhu#varNaqmarcha#te || 1.087.02
praiShAqmajme#Shu vithuqreva# rejateq bhUmiqryAme#Shuq yaddha# yuq~jjate# shuqbhe |
te krIqLayoq dhuna#yoq bhrAja#dRuShTaya: svaqyaM ma#hiqtvaM pa#nayantaq dhUta#ya: || 1.087.03
sa hi svaqsRutpRuSha#dashvoq yuvA# gaqNoq3q#&yA I#shAqnastavi#ShIbhiqrAvRu#ta: |
asi# saqtya Ru#NaqyAvAne#dyoq&syA dhiqya: prA#viqtAthAq vRuShA# gaqNa: || 1.087.04
piqtu: praqtnasyaq janma#nA vadAmasiq soma#sya jiqhvA pra ji#gAtiq chakSha#sA |
yadIqmindraqM shamyRukvA#Naq AshaqtAdinnAmA#ni yaqj~jiyA#ni dadhire || 1.087.05
shriqyaseq kaM bhAqnubhiq: saM mi#mikShireq te raqshmibhiqsta Rukva#bhi: sukhAqdaya#: |
te vAshI#manta iqShmiNoq abhI#ravo viqdre priqyasyaq mAru#tasyaq dhAmna#: || 1.087.06

A viqdyunma#dbhirmaruta: svaqrkai rathe#bhiryAta RuShTiqmadbhiqrashva#parNai: |
A varShi#ShThayA na iqShA vayoq na pa#ptatA sumAyA: || 1.088.01
te#&ruqNebhiqrvaraqmA piqshag~ggai#: shuqbhe kaM yA#nti rathaqtUrbhiqrashvai#: |
ruqkmo na chiqtra: svadhi#tIvAnpaqvyA ratha#sya jag~gghanantaq bhUma# || 1.088.02
shriqye kaM voq adhi# taqnUShuq vAshI#rmeqdhA vanAq na kRu#Navanta UqrdhvA |
yuqShmabhyaqM kaM ma#ruta: sujAtAstuvidyuqmnAso# dhanayanteq adri#m || 1.088.03
ahA#niq gRudhrAq: paryA vaq Agu#riqmAM dhiya#M vArkAqryAM cha# deqvIm |
brahma# kRuqNvantoq gota#mAso aqrkairUqrdhvaM nu#nudra utsaqdhiM piba#dhyai || 1.088.04
eqtattyanna yoja#namacheti saqsvarhaq yanma#rutoq gota#mo va: |
pashyaqnhira#NyachakrAqnayo#daMShTrAnviqdhAva#to vaqrAhU#n || 1.088.05
eqShA syA vo# maruto&nubhaqrtrI prati# ShTobhati vAqghatoq na vANI# |
asto#bhayaqdvRuthA#sAqmanu# svaqdhAM gabha#styo: || 1.088.06

A no# bhaqdrA: krata#vo yantu viqshvato&da#bdhAsoq apa#rItAsa uqdbhida#: |
deqvA noq yathAq sadaqmidvRuqdhe asaqnnaprA#yuvo rakShiqtAro# diqvedi#ve || 1.089.01
deqvAnA#M bhaqdrA su#maqtirRu#jUyaqtAM deqvAnA#M rAqtiraqbhi noq ni va#rtatAm |
deqvAnA#M saqkhyamupa# sedimA vaqyaM deqvA naq Ayuq: pra ti#rantu jIqvase# || 1.089.02
tAnpUrva#yA niqvidA# hUmahe vaqyaM bhaga#M miqtramadi#tiqM dakSha#maqsridha#m |
aqryaqmaNaqM varu#NaqM soma#maqshvinAq sara#svatI na: suqbhagAq maya#skarat || 1.089.03
tannoq vAto# mayoqbhu vA#tu bheShaqjaM tanmAqtA pRu#thiqvI tatpiqtA dyau: |
tadgrAvA#Na: somaqsuto# mayoqbhuvaqstada#shvinA shRuNutaM dhiShNyA yuqvam || 1.089.04
tamIshA#naqM jaga#tastaqsthuShaqspati#M dhiyaMjiqnvamava#se hUmahe vaqyam |
pUqShA noq yathAq veda#sAqmasa#dvRuqdhe ra#kShiqtA pAqyurada#bdha: svaqstaye# || 1.089.05
svaqsti naq indro# vRuqddhashra#vA: svaqsti na#: pUqShA viqshvave#dA: |
svaqsti naqstArkShyoq ari#ShTanemi: svaqsti noq bRuhaqspati#rdadhAtu || 1.089.06
pRuSha#dashvA maqrutaq: pRushni#mAtara: shubhaqMyAvA#no viqdathe#Shuq jagma#ya: |
aqgniqjiqhvA mana#vaq: sUra#chakShasoq vishve# no deqvA avaqsA ga#manniqha || 1.089.07
bhaqdraM karNe#bhi: shRuNuyAma devA bhaqdraM pa#shyemAqkShabhi#ryajatrA: |
sthiqrairag~ggai#stuShTuqvAMsa#staqnUbhiqrvya#shema deqvahi#taqM yadAyu#: || 1.089.08
shaqtaminnu shaqradoq anti# devAq yatrA# nashchaqkrA jaqrasa#M taqnUnA#m |
puqtrAsoq yatra# piqtaroq bhava#ntiq mA no# maqdhyA rI#riShaqtAyuqrganto#: || 1.089.09
adi#tiqrdyauradi#tiraqntari#kShaqmadi#tirmAqtA sa piqtA sa puqtra: |
vishve# deqvA adi#tiq: pa~jchaq janAq adi#tirjAqtamadi#tiqrjani#tvam || 1.089.10

RuqjuqnIqtI noq varu#No miqtro na#yatu viqdvAn |
aqryaqmA deqvai: saqjoShA#: || 1.090.01
te hi vasvoq vasa#vAnAqste apra#mUrAq maho#bhi: |
vraqtA ra#kShante viqshvAhA# || 1.090.02
te aqsmabhyaqM sharma# yaMsannaqmRutAq martye#bhya: |
bAdha#mAnAq apaq dviSha#: || 1.090.03
vi na#: paqtha: su#viqtAya# chiqyantvindro# maqruta#: |
pUqShA bhagoq vandyA#sa: || 1.090.04
uqta noq dhiyoq goa#grAq: pUShaqnviShNaqveva#yAva: |
kartA# na: svastiqmata#: || 1.090.05
madhuq vAtA# RutAyaqte madhu# kSharantiq sindha#va: |
mAdhvI#rna: saqntvoSha#dhI: || 1.090.06
madhuq nakta#muqtoShasoq madhu#maqtpArthi#vaqM raja#: |
madhuq dyaura#stu na: piqtA || 1.090.07
madhu#mAnnoq vanaqspatiqrmadhu#mA~M astuq sUrya#: |
mAdhvIqrgAvo# bhavantu na: || 1.090.08
shaM no# miqtra: shaM varu#Naq: shaM no# bhavatvaryaqmA |
shaM naq indroq bRuhaqspatiq: shaM noq viShNu#rurukraqma: || 1.090.09

tvaM so#maq pra chi#kito manIqShA tvaM raji#ShThaqmanu# neShiq panthA#m |
tavaq praNI#tI piqtaro# na indo deqveShuq ratna#mabhajantaq dhIrA#: || 1.091.01
tvaM so#maq kratu#bhi: suqkratu#rbhUqstvaM dakShai#: suqdakSho# viqshvave#dA: |
tvaM vRuShA# vRuShaqtvebhi#rmahiqtvA dyuqmnebhi#rdyuqmnya#bhavo nRuqchakShA#: || 1.091.02
rAj~joq nu teq varu#Nasya vraqtAni# bRuqhadga#bhIqraM tava# somaq dhAma# |
shuchiqShTvama#si priqyo na miqtro daqkShAyyo# aryaqmevA#si soma || 1.091.03
yA teq dhAmA#ni diqvi yA pRu#thiqvyAM yA parva#teqShvoSha#dhIShvaqpsu |
tebhi#rnoq vishvai#: suqmanAq ahe#LaqnrAja#nsomaq prati# haqvyA gRu#bhAya || 1.091.04
tvaM so#mAsiq satpa#tiqstvaM rAjoqta vRu#traqhA |
tvaM bhaqdro a#siq kratu#: || 1.091.05
tvaM cha# soma noq vasho# jIqvAtuqM na ma#rAmahe |
priqyasto#troq vanaqspati#: || 1.091.06
tvaM so#ma maqhe bhagaqM tvaM yUna# RutAyaqte |
dakSha#M dadhAsi jIqvase# || 1.091.07
tvaM na#: soma viqshvatoq rakShA# rAjannaghAyaqta: |
na ri#ShyeqttvAva#taq: sakhA# || 1.091.08
somaq yAste# mayoqbhuva# Uqtayaq: santi# dAqshuShe# |
tAbhi#rno&viqtA bha#va || 1.091.09
iqmaM yaqj~jamiqdaM vacho# jujuShAqNa uqpAga#hi |
somaq tvaM no# vRuqdhe bha#va || 1.091.10
soma# gIqrbhiShTvA# vaqyaM vaqrdhayA#mo vachoqvida#: |
suqmRuqLIqko naq A vi#sha || 1.091.11
gaqyaqsphAno# amIvaqhA va#suqvitpu#ShTiqvardha#na: |
suqmiqtra: so#ma no bhava || 1.091.12
soma# rAraqndhi no# hRuqdi gAvoq na yava#seqShvA |
marya# ivaq sva oqkye# || 1.091.13
ya: so#ma saqkhye tava# rAqraNa#ddevaq martya#: |
taM dakSha#: sachate kaqvi: || 1.091.14
uqruqShyA No# aqbhisha#steq: somaq ni pAqhyaMha#sa: |
sakhA# suqsheva# edhi na: || 1.091.15
A pyA#yasvaq same#tu te viqshvata#: somaq vRuShNya#m |
bhavAq vAja#sya saMgaqthe || 1.091.16
A pyA#yasva madintamaq somaq vishve#bhiraqMshubhi#: |
bhavA# na: suqshrava#stamaq: sakhA# vRuqdhe || 1.091.17
saM teq payA#Msiq samu# yantuq vAjAq: saM vRuShNyA#nyabhimAtiqShAha#: |
AqpyAya#mAno aqmRutA#ya soma diqvi shravA#MsyuttaqmAni# dhiShva || 1.091.18
yA teq dhAmA#ni haqviShAq yaja#ntiq tA teq vishvA# pariqbhUra#stu yaqj~jam |
gaqyaqsphAna#: praqtara#Na: suqvIro&vI#rahAq pra cha#rA somaq duryA#n || 1.091.19
somo# dheqnuM somoq arva#ntamAqshuM somo# vIqraM ka#rmaqNya#M dadAti |
sAqdaqnya#M vidaqthya#M saqbheya#M pitRuqshrava#NaqM yo dadA#shadasmai || 1.091.20
aShA#LhaM yuqtsu pRuta#nAsuq papri#M svaqrShAmaqpsAM vRuqjana#sya goqpAm |
bhaqreqShuqjAM su#kShiqtiM suqshrava#saqM jaya#ntaqM tvAmanu# madema soma || 1.091.21
tvamiqmA oSha#dhI: somaq vishvAqstvamaqpo a#janayaqstvaM gA: |
tvamA ta#tanthoqrva1q#ntari#kShaqM tvaM jyoti#ShAq vi tamo# vavartha || 1.091.22
deqvena# noq mana#sA deva soma rAqyo bhAqgaM sa#hasAvannaqbhi yu#dhya |
mA tvA ta#naqdIshi#She vIqrya#syoqbhaye#bhyaq: pra chi#kitsAq gavi#ShTau || 1.091.23

eqtA uq tyA uqShasa#: keqtuma#krataq pUrveq ardheq raja#so bhAqnuma#~jjate |
niqShkRuqNvAqnA Ayu#dhAnIva dhRuqShNavaq: pratiq gAvo&ru#ShIryanti mAqtara#: || 1.092.01
uda#paptannaruqNA bhAqnavoq vRuthA# svAqyujoq aru#ShIqrgA a#yukShata |
akra#nnuqShAso# vaqyunA#ni pUqrvathAq rusha#ntaM bhAqnumaru#ShIrashishrayu: || 1.092.02
archa#ntiq nArI#raqpasoq na viqShTibhi#: samAqnenaq yoja#neqnA pa#rAqvata#: |
iShaqM vaha#ntI: suqkRute# suqdAna#veq vishvedahaq yaja#mAnAya sunvaqte || 1.092.03
adhiq peshA#Msi vapate nRuqtUriqvApo#rNuteq vakSha# uqsrevaq barja#ham |
jyotiqrvishva#smaiq bhuva#nAya kRuNvaqtI gAvoq na vraqjaM vyu1q#ShA A#vaqrtama#: || 1.092.04
pratyaqrchI rusha#dasyA adarshiq vi ti#ShThateq bAdha#te kRuqShNamabhva#m |
svaruqM na pesho# viqdathe#Shvaq~jja~jchiqtraM diqvo du#hiqtA bhAqnuma#shret || 1.092.05
atA#riShmaq tama#saspAqramaqsyoShA uqchChantI# vaqyunA# kRuNoti |
shriqye Chandoq na sma#yate vibhAqtI suqpratI#kA saumanaqsAyA#jIga: || 1.092.06
bhAsva#tI neqtrI sUqnRutA#nAM diqva sta#ve duhiqtA gota#mebhi: |
praqjAva#to nRuqvatoq ashva#budhyAqnuShoq goa#grAq~M upa# mAsiq vAjA#n || 1.092.07
uShaqstama#shyAM yaqshasa#M suqvIra#M dAqsapra#vargaM raqyimashva#budhyam |
suqdaMsa#sAq shrava#sAq yA viqbhAsiq vAja#prasUtA subhage bRuqhanta#m || 1.092.08
vishvA#ni deqvI bhuva#nAbhiqchakShyA# pratIqchI chakShu#rurviqyA vi bhA#ti |
vishva#M jIqvaM chaqrase# boqdhaya#ntIq vishva#syaq vAcha#mavidanmanAqyo: || 1.092.09
puna#:punaqrjAya#mAnA purAqNI sa#mAqnaM varNa#maqbhi shumbha#mAnA |
shvaqghnIva# kRuqtnurvija# AminAqnA marta#sya deqvI jaqrayaqntyAyu#: || 1.092.10
vyUqrNvaqtI diqvo antA#~M aboqdhyapaq svasA#raM sanuqtaryu#yoti |
praqmiqnaqtI ma#nuqShyA# yuqgAniq yoShA# jAqrasyaq chakSha#sAq vi bhA#ti || 1.092.11
paqshUnna chiqtrA suqbhagA# prathAqnA sindhuqrna kShoda# urviqyA vya#shvait |
ami#natIq daivyA#ni vraqtAniq sUrya#sya cheti raqshmibhi#rdRushAqnA || 1.092.12
uShaqstachchiqtramA bha#rAqsmabhya#M vAjinIvati |
yena# toqkaM chaq tana#yaM chaq dhAma#he || 1.092.13
uSho# aqdyeha go#maqtyashvA#vati vibhAvari |
reqvadaqsme vyu#chCha sUnRutAvati || 1.092.14
yuqkShvA hi vA#jinIvaqtyashvA#~M aqdyAruqNA~M u#Sha: |
athA# noq vishvAq saubha#gAqnyA va#ha || 1.092.15
ashvi#nA vaqrtiraqsmadA goma#ddasrAq hira#Nyavat |
aqrvAgrathaqM sama#nasAq ni ya#chChatam || 1.092.16
yAviqtthA shlokaqmA diqvo jyotiqrjanA#ya chaqkrathu#: |
A naq Urja#M vahatamashvinA yuqvam || 1.092.17
eha deqvA ma#yoqbhuvA# daqsrA hira#NyavartanI |
uqShaqrbudho# vahantuq soma#pItaye || 1.092.18

agnI#ShomAviqmaM su me# shRuNuqtaM vRu#ShaNAq hava#m |
prati# sUqktAni# haryataqM bhava#taM dAqshuSheq maya#: || 1.093.01
agnI#ShomAq yo aqdya vA#miqdaM vacha#: sapaqryati# |
tasmai# dhattaM suqvIryaqM gavAqM poShaqM svashvya#m || 1.093.02
agnI#ShomAq ya Ahu#tiqM yo vAqM dAshA#ddhaqviShkRu#tim |
sa praqjayA# suqvIryaqM vishvaqmAyuqrvya#shnavat || 1.093.03
agnI#ShomAq chetiq tadvIqrya#M vAqM yadamu#ShNItamavaqsaM paqNiM gA: |
avA#tirataqM bRusa#yasyaq sheSho&vi#ndataqM jyotiqreka#M baqhubhya#: || 1.093.04
yuqvameqtAni# diqvi ro#chaqnAnyaqgnishcha# somaq sakra#tU adhattam |
yuqvaM sindhU#~Mraqbhisha#steravaqdyAdagnI#ShomAqvamu#~jchataM gRubhIqtAn || 1.093.05
AnyaM diqvo mA#taqrishvA# jabhAqrAma#thnAdaqnyaM pari# shyeqno adre#: |
agnI#ShomAq brahma#NA vAvRudhAqnoruM yaqj~jAya# chakrathuru loqkam || 1.093.06
agnI#ShomA haqviShaq: prasthi#tasya vIqtaM harya#taM vRuShaNA juqShethA#m |
suqsharmA#NAq svava#sAq hi bhUqtamathA# dhattaqM yaja#mAnAyaq shaM yo: || 1.093.07
yo aqgnIShomA# haqviShA# sapaqryAdde#vaqdrIchAq mana#sAq yo ghRuqtena# |
tasya# vraqtaM ra#kShataM pAqtamaMha#so viqshe janA#yaq mahiq sharma# yachChatam || 1.093.08
agnI#ShomAq save#dasAq sahU#tI vanataqM gira#: |
saM de#vaqtrA ba#bhUvathu: || 1.093.09
agnI#ShomAvaqnena# vAqM yo vA#M ghRuqtenaq dAsha#ti |
tasmai# dIdayataM bRuqhat || 1.093.10
agnI#ShomAviqmAni# no yuqvaM haqvyA ju#joShatam |
A yA#taqmupa# naq: sachA# || 1.093.11
agnI#ShomA pipRuqtamarva#to naq A pyA#yantAmuqsriyA# havyaqsUda#: |
aqsme balA#ni maqghava#tsu dhattaM kRuNuqtaM no# adhvaqraM shru#ShTiqmanta#m || 1.093.12

iqmaM stomaqmarha#te jAqtave#daseq ratha#mivaq saM ma#hemA manIqShayA# |
bhaqdrA hi naq: prama#tirasya saqMsadyagne# saqkhye mA ri#ShAmA vaqyaM tava# || 1.094.01
yasmaiq tvamAqyaja#seq sa sA#dhatyanaqrvA kShe#tiq dadha#te suqvIrya#m |
sa tU#tAvaq naina#mashnotyaMhaqtiragne# saqkhye mA ri#ShAmA vaqyaM tava# || 1.094.02
shaqkema# tvA saqmidha#M sAqdhayAq dhiyaqstve deqvA haqvira#daqntyAhu#tam |
tvamA#diqtyA~M A va#haq tAnhyu1q#shmasyagne# saqkhye mA ri#ShAmA vaqyaM tava# || 1.094.03
bharA#meqdhmaM kRuqNavA#mA haqvIMShi# te chiqtaya#ntaq: parva#NAparvaNA vaqyam |
jIqvAta#ve prataqraM sA#dhayAq dhiyo&gne# saqkhye mA ri#ShAmA vaqyaM tava# || 1.094.04
viqshAM goqpA a#sya charanti jaqntavo# dviqpachchaq yaduqta chatu#Shpadaqktubhi#: |
chiqtra: pra#keqta uqShaso# maqhA~M aqsyagne# saqkhye mA ri#ShAmA vaqyaM tava# || 1.094.05
tvama#dhvaqryuruqta hotA#si pUqrvya: pra#shAqstA potA# jaqnuShA# puqrohi#ta: |
vishvA# viqdvA~M Artvi#jyA dhIra puShyaqsyagne# saqkhye mA ri#ShAmA vaqyaM tava# || 1.094.06
yo viqshvata#: suqpratI#ka: saqdRug~gg~gasi# dUqre chiqtsantaqLidiqvAti# rochase |
rAtryA#shchiqdandhoq ati# deva pashyaqsyagne# saqkhye mA ri#ShAmA vaqyaM tava# || 1.094.07
pUrvo# devA bhavatu sunvaqto rathoq&smAkaqM shaMso# aqbhya#stu dUqDhya#: |
tadA jA#nItoqta pu#ShyatAq vacho&gne# saqkhye mA ri#ShAmA vaqyaM tava# || 1.094.08
vaqdhairduq:shaMsAq~M apa# dUqDhyo# jahi dUqre vAq ye anti# vAq ke chi#daqtriNa#: |
athA# yaqj~jAya# gRuNaqte suqgaM kRuqdhyagne# saqkhye mA ri#ShAmA vaqyaM tava# || 1.094.09
yadayu#kthA aruqShA rohi#tAq ratheq vAta#jUtA vRuShaqbhasye#va teq rava#: |
Adi#nvasi vaqnino# dhUqmake#tuqnAgne# saqkhye mA ri#ShAmA vaqyaM tava# || 1.094.10
adha# svaqnAduqta bi#bhyu: pataqtriNo# draqpsA yatte# yavaqsAdoq vyasthi#ran |
suqgaM tatte# tAvaqkebhyoq ratheqbhyo&gne# saqkhye mA ri#ShAmA vaqyaM tava# || 1.094.11
aqyaM miqtrasyaq varu#Nasyaq dhAya#se&vayAqtAM maqrutAqM heLoq adbhu#ta: |
mRuqLA su noq bhUtve#ShAqM manaq: punaqragne# saqkhye mA ri#ShAmA vaqyaM tava# || 1.094.12
deqvo deqvAnA#masi miqtro adbhu#toq vasuqrvasU#nAmasiq chAru#radhvaqre |
sharma#nsyAmaq tava# saqpratha#staqme&gne# saqkhye mA ri#ShAmA vaqyaM tava# || 1.094.13
tatte# bhaqdraM yatsami#ddhaq: sve dameq somA#hutoq jara#se mRuLaqyatta#ma: |
dadhA#siq ratnaqM dravi#NaM cha dAqshuShe&gne# saqkhye mA ri#ShAmA vaqyaM tava# || 1.094.14
yasmaiq tvaM su#draviNoq dadA#sho&nAgAqstvama#dite saqrvatA#tA |
yaM bhaqdreNaq shava#sA choqdayA#si praqjAva#tAq rAdha#sAq te syA#ma || 1.094.15
sa tvama#gne saubhagaqtvasya# viqdvAnaqsmAkaqmAyuq: pra ti#reqha de#va |
tanno# miqtro varu#No mAmahantAqmadi#tiq: sindhu#: pRuthiqvI uqta dyau: || 1.094.16

dve virU#pe charataq: svarthe# aqnyAnyA# vaqtsamupa# dhApayete |
hari#raqnyasyAqM bhava#ti svaqdhAvA#~jChuqkro aqnyasyA#M dadRushe suqvarchA#: || 1.095.01
dasheqmaM tvaShTu#rjanayantaq garbhaqmata#ndrAso yuvaqtayoq vibhRu#tram |
tiqgmAnI#kaqM svaya#shasaqM jane#Shu viqrocha#mAnaqM pari# ShIM nayanti || 1.095.02
trINiq jAnAq pari# bhUShantyasya samuqdra eka#M diqvyeka#maqpsu |
pUrvAqmanuq pra dishaqM pArthi#vAnAmRuqtUnpraqshAsaqdvi da#dhAvanuqShThu || 1.095.03
ka iqmaM vo# niqNyamA chi#keta vaqtso mAqtR^Irja#nayata svaqdhAbhi#: |
baqhvIqnAM garbho# aqpasA#muqpasthA#nmaqhAnkaqvirnishcha#rati svaqdhAvA#n || 1.095.04
AqviShTyo# vardhateq chAru#rAsu jiqhmAnA#mUqrdhva: svaya#shA uqpasthe# |
uqbhe tvaShTu#rbibhyatuqrjAya#mAnAtpratIqchI siqMhaM prati# joShayete || 1.095.05
uqbhe bhaqdre jo#Shayeteq na meneq gAvoq na vAqshrA upa# tasthuqrevai#: |
sa dakShA#NAqM dakSha#patirbabhUvAq~jjantiq yaM da#kShiNaqto haqvirbhi#: || 1.095.06
udya#MyamIti saviqteva# bAqhU uqbhe sichau# yatate bhIqma Ruq~jjan |
uchChuqkramatka#majate siqmasmAqnnavA# mAqtRubhyoq vasa#nA jahAti || 1.095.07
tveqShaM rUqpaM kRu#Nutaq utta#raqM yatsa#mpRu~jchAqna: sada#neq gobhi#raqdbhi: |
kaqvirbuqdhnaM pari# marmRujyateq dhI: sA deqvatA#tAq sami#tirbabhUva || 1.095.08
uqru teq jrayaq: parye#ti buqdhnaM viqrocha#mAnaM mahiqShasyaq dhAma# |
vishve#bhiragneq svaya#shobhiriqddho&da#bdhebhi: pAqyubhi#: pAhyaqsmAn || 1.095.09
dhanvaqnsrota#: kRuNute gAqtumUqrmiM shuqkrairUqrmibhi#raqbhi na#kShatiq kShAm |
vishvAq sanA#ni jaqThare#Shu dhatteq&ntarnavA#su charati praqsUShu# || 1.095.10
eqvA no# agne saqmidhA# vRudhAqno reqvatpA#vakaq shrava#seq vi bhA#hi |
tanno# miqtro varu#No mAmahantAqmadi#tiq: sindhu#: pRuthiqvI uqta dyau: || 1.095.11

sa praqtnathAq saha#sAq jAya#mAna: saqdya: kAvyA#niq baLa#dhattaq vishvA# |
Apa#shcha miqtraM dhiqShaNA# cha sAdhandeqvA aqgniM dhA#rayandraviNoqdAm || 1.096.01
sa pUrva#yA niqvidA# kaqvyatAqyoriqmA: praqjA a#janayaqnmanU#nAm |
viqvasva#tAq chakSha#sAq dyAmaqpashcha# deqvA aqgniM dhA#rayandraviNoqdAm || 1.096.02
tamI#Lata prathaqmaM ya#j~jaqsAdhaqM vishaq ArIqrAhu#tamRu~jjasAqnam |
Uqrja: puqtraM bha#raqtaM sRuqpradA#nuM deqvA aqgniM dhA#rayandraviNoqdAm || 1.096.03
sa mA#taqrishvA# puruqvAra#puShTirviqdadgAqtuM tana#yAya svaqrvit |
viqshAM goqpA ja#niqtA roda#syordeqvA aqgniM dhA#rayandraviNoqdAm || 1.096.04
naktoqShAsAq varNa#mAqmemyA#ne dhAqpaye#teq shishuqmeka#M samIqchI |
dyAvAqkShAmA# ruqkmo aqntarvi bhA#ti deqvA aqgniM dhA#rayandraviNoqdAm || 1.096.05
rAqyo buqdhna: saqMgama#noq vasU#nAM yaqj~jasya# keqturma#nmaqsAdha#noq ve: |
aqmRuqtaqtvaM rakSha#mANAsa enaM deqvA aqgniM dhA#rayandraviNoqdAm || 1.096.06
nU cha# puqrA chaq sada#naM rayIqNAM jAqtasya# chaq jAya#mAnasya chaq kShAm |
saqtashcha# goqpAM bhava#tashchaq bhUre#rdeqvA aqgniM dhA#rayandraviNoqdAm || 1.096.07
draqviqNoqdA dravi#Nasastuqrasya# draviNoqdA: sana#rasyaq pra ya#Msat |
draqviqNoqdA vIqrava#tIqmiSha#M no draviNoqdA rA#sate dIqrghamAyu#: || 1.096.08
eqvA no# agne saqmidhA# vRudhAqno reqvatpA#vakaq shrava#seq vi bhA#hi |
tanno# miqtro varu#No mAmahantAqmadi#tiq: sindhu#: pRuthiqvI uqta dyau: || 1.096.09

apa# naq: shoshu#chadaqghamagne# shushuqgdhyA raqyim |
apa# naq: shoshu#chadaqgham || 1.097.01
suqkSheqtriqyA su#gAtuqyA va#sUqyA cha# yajAmahe |
apa# naq: shoshu#chadaqgham || 1.097.02
pra yadbhandi#ShTha eShAqM prAsmAkA#sashcha sUqraya#: |
apa# naq: shoshu#chadaqgham || 1.097.03
pra yatte# agne sUqrayoq jAye#mahiq pra te# vaqyam |
apa# naq: shoshu#chadaqgham || 1.097.04
pra yadaqgne: saha#svato viqshvatoq yanti# bhAqnava#: |
apa# naq: shoshu#chadaqgham || 1.097.05
tvaM hi vi#shvatomukha viqshvata#: pariqbhUrasi# |
apa# naq: shoshu#chadaqgham || 1.097.06
dviSho# no vishvatomuqkhAti# nAqveva# pAraya |
apa# naq: shoshu#chadaqgham || 1.097.07
sa naq: sindhu#miva nAqvayAti# parShA svaqstaye# |
apa# naq: shoshu#chadaqgham || 1.097.08

vaiqshvAqnaqrasya# sumaqtau syA#maq rAjAq hi kaqM bhuva#nAnAmabhiqshrI: |
iqto jAqto vishva#miqdaM vi cha#ShTe vaishvAnaqro ya#tateq sUrye#Na || 1.098.01
pRuqShTo diqvi pRuqShTo aqgni: pRu#thiqvyAM pRuqShTo vishvAq oSha#dhIqrA vi#vesha |
vaiqshvAqnaqra: saha#sA pRuqShTo aqgni: sa noq divAq sa riqSha: pA#tuq nakta#m || 1.098.02
vaishvA#naraq tavaq tatsaqtyama#stvaqsmAnrAyo# maqghavA#na: sachantAm |
tanno# miqtro varu#No mAmahantAqmadi#tiq: sindhu#: pRuthiqvI uqta dyau: || 1.098.03

jAqtave#dase sunavAmaq soma#marAtIyaqto ni da#hAtiq veda#: |
sa na#: parShaqdati# duqrgANiq vishvA# nAqvevaq sindhu#M duriqtAtyaqgni: || 1.099.01

sa yo vRuShAq vRuShNye#bhiq: samo#kA maqho diqva: pRu#thiqvyAshcha# saqmrAT |
saqtIqnasa#tvAq havyoq bhare#Shu maqrutvA#nno bhavaqtvindra# UqtI || 1.100.01
yasyAnA#ptaq: sUrya#syevaq yAmoq bhare#bhare vRutraqhA shuShmoq asti# |
vRuSha#ntamaq: sakhi#bhiq: svebhiqrevai#rmaqrutvA#nno bhavaqtvindra# UqtI || 1.100.02
diqvo na yasyaq reta#soq dughA#nAq: panthA#soq yantiq shavaqsApa#rItA: |
taqraddve#ShA: sAsaqhi: pauMsye#bhirmaqrutvA#nno bhavaqtvindra# UqtI || 1.100.03
so ag~ggi#robhiqrag~ggi#rastamo bhUqdvRuShAq vRuSha#bhiq: sakhi#bhiq: sakhAq san |
Ruqgmibhi#rRuqgmI gAqtubhiqrjyeShTho# maqrutvA#nno bhavaqtvindra# UqtI || 1.100.04
sa sUqnubhiqrna ruqdrebhiqrRubhvA# nRuqShAhye# sAsaqhvA~M aqmitrA#n |
sanI#Lebhi: shravaqsyA#niq tUrva#nmaqrutvA#nno bhavaqtvindra# UqtI || 1.100.05
sa ma#nyuqmI: saqmada#nasya kaqrtAsmAke#bhiqrnRubhiq: sUrya#M sanat |
aqsminnahaqnsatpa#ti: puruhUqto maqrutvA#nno bhavaqtvindra# UqtI || 1.100.06
tamUqtayo# raNayaq~jChUra#sAtauq taM kShema#sya kShiqtaya#: kRuNvataq trAm |
sa vishva#sya kaqruNa#syeshaq eko# maqrutvA#nno bhavaqtvindra# UqtI || 1.100.07
tama#psantaq shava#sa utsaqveShuq naroq naraqmava#seq taM dhanA#ya |
so aqndhe chiqttama#siq jyoti#rvidanmaqrutvA#nno bhavaqtvindra# UqtI || 1.100.08
sa saqvyena# yamatiq vrAdha#tashchiqtsa da#kShiqNe saMgRu#bhItA kRuqtAni# |
sa kIqriNA# chiqtsani#tAq dhanA#ni maqrutvA#nno bhavaqtvindra# UqtI || 1.100.09
sa grAme#bhiq: sani#tAq sa rathe#bhirviqde vishvA#bhi: kRuqShTibhiqrnva1q#dya |
sa pauMsye#bhirabhiqbhUrasha#stIrmaqrutvA#nno bhavaqtvindra# UqtI || 1.100.10
sa jAqmibhiqryatsaqmajA#ti mIqLhe&jA#mibhirvA puruhUqta evai#: |
aqpAM toqkasyaq tana#yasya jeqShe maqrutvA#nno bhavaqtvindra# UqtI || 1.100.11
sa va#jraqbhRudda#syuqhA bhIqma uqgra: saqhasra#chetA: shaqtanI#thaq RubhvA# |
chaqmrIqSho na shava#sAq pA~jcha#janyo maqrutvA#nno bhavaqtvindra# UqtI || 1.100.12
tasyaq vajra#: krandatiq smatsvaqrShA diqvo na tveqSho raqvathaq: shimI#vAn |
taM sa#chante saqnayaqstaM dhanA#ni maqrutvA#nno bhavaqtvindra# UqtI || 1.100.13
yasyAja#sraqM shava#sAq mAna#muqkthaM pa#ribhuqjadroda#sI viqshvata#: sIm |
sa pA#riShaqtkratu#bhirmandasAqno maqrutvA#nno bhavaqtvindra# UqtI || 1.100.14
na yasya# deqvA deqvatAq na martAq Apa#shchaqna shava#soq anta#mAqpu: |
sa praqrikvAq tvakSha#sAq kShmo diqvashcha# maqrutvA#nno bhavaqtvindra# UqtI || 1.100.15
roqhichChyAqvA suqmada#MshurlalAqmIrdyuqkShA rAqya RuqjrAshva#sya |
vRuSha#NvantaqM bibhra#tI dhUqrShu ratha#M maqndrA chi#ketaq nAhu#ShIShu viqkShu || 1.100.16
eqtattyatta# indraq vRuShNa# uqkthaM vA#rShAgiqrA aqbhi gRu#Nantiq rAdha#: |
RuqjrAshvaq: praShTi#bhirambaqrISha#: saqhade#voq bhaya#mAna: suqrAdhA#: || 1.100.17
dasyUq~jChimyU#~Mshcha puruhUqta evai#rhaqtvA pRu#thiqvyAM sharvAq ni ba#rhIt |
sanaqtkShetraqM sakhi#bhi: shviqtnyebhiq: sanaqtsUryaqM sana#daqpa: suqvajra#: || 1.100.18
viqshvAhendro# adhivaqktA no# aqstvapa#rihvRutA: sanuyAmaq vAja#m |
tanno# miqtro varu#No mAmahantAqmadi#tiq: sindhu#: pRuthiqvI uqta dyau: || 1.100.19

pra maqndine# pituqmada#rchatAq vachoq ya: kRuqShNaga#rbhA niqraha#nnRuqjishva#nA |
aqvaqsyavoq vRuSha#NaqM vajra#dakShiNaM maqrutva#ntaM saqkhyAya# havAmahe || 1.101.01
yo vya#MsaM jAhRuShAqNena# maqnyunAq ya: shamba#raqM yo ahaqnpipru#mavraqtam |
indroq ya: shuShNa#maqshuShaqM nyAvRu#Nag~gmaqrutva#ntaM saqkhyAya# havAmahe || 1.101.02
yasyaq dyAvA#pRuthiqvI pauMsya#M maqhadyasya# vraqte varu#Noq yasyaq sUrya#: |
yasyendra#syaq sindha#vaq: sashcha#ti vraqtaM maqrutva#ntaM saqkhyAya# havAmahe || 1.101.03
yo ashvA#nAqM yo gavAqM gopa#tirvaqshI ya A#riqta: karma#NikarmaNi sthiqra: |
vIqLoshchiqdindroq yo asu#nvato vaqdho maqrutva#ntaM saqkhyAya# havAmahe || 1.101.04
yo vishva#syaq jaga#ta: prANaqtaspatiqryo braqhmaNe# prathaqmo gA avi#ndat |
indroq yo dasyUq~Mradha#rA~M aqvAti#ranmaqrutva#ntaM saqkhyAya# havAmahe || 1.101.05
ya: shUre#bhiqrhavyoq yashcha# bhIqrubhiqryo dhAva#dbhirhUqyateq yashcha# jiqgyubhi#: |
indraqM yaM vishvAq bhuva#nAqbhi sa#Mdaqdhurmaqrutva#ntaM saqkhyAya# havAmahe || 1.101.06
ruqdrANA#meti praqdishA# vichakShaqNo ruqdrebhiqryoShA# tanute pRuqthu jraya#: |
indra#M manIqShA aqbhya#rchati shruqtaM maqrutva#ntaM saqkhyAya# havAmahe || 1.101.07
yadvA# marutva: paraqme saqdhastheq yadvA#vaqme vRuqjane# mAqdayA#se |
ataq A yA#hyadhvaqraM noq achChA# tvAqyA haqvishcha#kRumA satyarAdha: || 1.101.08
tvAqyendraq soma#M suShumA sudakSha tvAqyA haqvishcha#kRumA brahmavAha: |
adhA# niyutvaq: saga#No maqrudbhi#raqsminyaqj~je baqrhiShi# mAdayasva || 1.101.09
mAqdaya#svaq hari#bhiqrye ta# indraq vi Shya#svaq shipreq vi sRu#jasvaq dhene# |
A tvA# sushipraq hara#yo vahantUqshanhaqvyAniq prati# no juShasva || 1.101.10
maqrutsto#trasya vRuqjana#sya goqpA vaqyamindre#Na sanuyAmaq vAja#m |
tanno# miqtro varu#No mAmahantAqmadi#tiq: sindhu#: pRuthiqvI uqta dyau: || 1.101.11

iqmAM teq dhiyaqM pra bha#re maqho maqhImaqsya stoqtre dhiqShaNAq yatta# Anaqje |
tamu#tsaqve cha# prasaqve cha# sAsaqhimindra#M deqvAsaq: shava#sAmadaqnnanu# || 1.102.01
aqsya shravo# naqdya#: saqpta bi#bhratiq dyAvAqkShAmA# pRuthiqvI da#rshaqtaM vapu#: |
aqsme sU#ryAchandraqmasA#bhiqchakShe# shraqddhe kami#ndra charato vitartuqram || 1.102.02
taM smAq ratha#M maghavaqnprAva# sAqtayeq jaitraqM yaM te# anuqmadA#ma saMgaqme |
AqjA na# indraq mana#sA puruShTuta tvAqyadbhyo# maghavaq~jCharma# yachCha na: || 1.102.03
vaqyaM ja#yemaq tvayA# yuqjA vRuta#maqsmAkaqmaMshaqmuda#vAq bhare#bhare |
aqsmabhya#mindraq vari#va: suqgaM kRu#dhiq pra shatrU#NAM maghavaqnvRuShNyA# ruja || 1.102.04
nAnAq hi tvAq hava#mAnAq janA# iqme dhanA#nAM dhartaqrava#sA vipaqnyava#: |
aqsmAka#M smAq rathaqmA ti#ShTha sAqtayeq jaitraqM hI#ndraq nibhRu#taqM manaqstava# || 1.102.05
goqjitA# bAqhU ami#takratu: siqma: karma#nkarma~jChaqtamU#ti: khajaMkaqra: |
aqkaqlpa indra#: pratiqmAnaqmojaqsAthAq janAq vi hva#yante siShAqsava#: || 1.102.06
utte# shaqtAnma#ghavaqnnuchchaq bhUya#saq utsaqhasrA#dririche kRuqShTiShuq shrava#: |
aqmAqtraM tvA# dhiqShaNA# titviShe maqhyadhA# vRuqtrANi# jighnase puraMdara || 1.102.07
triqviqShTiqdhAtu# pratiqmAnaqmoja#sastiqsro bhUmI#rnRupateq trINi# rochaqnA |
atIqdaM vishvaqM bhuva#naM vavakShithAshaqtruri#ndra jaqnuShA# saqnAda#si || 1.102.08
tvAM deqveShu# prathaqmaM ha#vAmaheq tvaM ba#bhUthaq pRuta#nAsu sAsaqhi: |
semaM na#: kAqrumu#pamaqnyumuqdbhidaqmindra#: kRuNotu prasaqve ratha#M puqra: || 1.102.09
tvaM ji#gethaq na dhanA# rurodhiqthArbhe#ShvAqjA ma#ghavanmaqhatsu# cha |
tvAmuqgramava#seq saM shi#shImaqsyathA# na indraq hava#neShu chodaya || 1.102.10
viqshvAhendro# adhivaqktA no# aqstvapa#rihvRutA: sanuyAmaq vAja#m |
tanno# miqtro varu#No mAmahantAqmadi#tiq: sindhu#: pRuthiqvI uqta dyau: || 1.102.11

tatta# indriqyaM pa#raqmaM pa#rAqchairadhA#rayanta kaqvaya#: puqredam |
kShaqmedamaqnyaddiqvya1q#nyada#syaq samI# pRuchyate samaqneva# keqtu: || 1.103.01
sa dhA#rayatpRuthiqvIM paqpratha#chchaq vajre#Na haqtvA niraqpa: sa#sarja |
ahaqnnahiqmabhi#nadrauhiqNaM vyahaqnvya#MsaM maqghavAq shachI#bhi: || 1.103.02
sa jAqtUbha#rmA shraqddadhA#naq ojaq: puro# vibhiqndanna#charaqdvi dAsI#: |
viqdvAnva#jriqndasya#ve heqtimaqsyAryaqM saho# vardhayA dyuqmnami#ndra || 1.103.03
tadUqchuSheq mAnu#SheqmA yuqgAni# kIqrtenya#M maqghavAq nAmaq bibhra#t |
uqpaqpraqyanda#syuqhatyA#ya vaqjrI yaddha# sUqnu: shrava#seq nAma# daqdhe || 1.103.04
tada#syeqdaM pa#shyatAq bhUri# puqShTaM shradindra#sya dhattana vIqryA#ya |
sa gA a#vindaqtso a#vindaqdashvAqnsa oSha#dhIq: so aqpa: sa vanA#ni || 1.103.05
bhUri#karmaNe vRuShaqbhAyaq vRuShNe# saqtyashu#ShmAya sunavAmaq soma#m |
ya AqdRutyA# paripaqnthIvaq shUro&ya#jvano viqbhajaqnnetiq veda#: || 1.103.06
tadi#ndraq preva# vIqrya#M chakarthaq yatsaqsantaqM vajreqNAbo#dhaqyo&hi#m |
anu# tvAq patnI#rhRuShiqtaM vaya#shchaq vishve# deqvAso# amadaqnnanu# tvA || 1.103.07
shuShNaqM pipruqM kuya#vaM vRuqtrami#ndra yaqdAva#dhIqrvi puraq: shamba#rasya |
tanno# miqtro varu#No mAmahantAqmadi#tiq: sindhu#: pRuthiqvI uqta dyau: || 1.103.08

yoni#ShTa indra niqShade# akAriq tamA ni ShI#da svAqno nArvA# |
viqmuchyAq vayo#&vaqsAyAshvA#ndoqShA vastoqrvahI#yasa: prapiqtve || 1.104.01
o tye naraq indra#mUqtaye# guqrnU chiqttAnsaqdyo adhva#no jagamyAt |
deqvAso# maqnyuM dAsa#sya shchamnaqnte naq A va#kShansuviqtAyaq varNa#m || 1.104.02
avaq tmanA# bharateq keta#vedAq avaq tmanA# bharateq phena#muqdan |
kShIqreNa# snAtaq: kuya#vasyaq yoShe# haqte te syA#tAM pravaqNe shiphA#yA: || 1.104.03
yuqyopaq nAbhiqrupa#rasyAqyo: pra pUrvA#bhistirateq rAShTiq shUra#: |
aq~jjaqsI ku#liqshI vIqrapa#tnIq payo# hinvAqnA uqdabhi#rbharante || 1.104.04
pratiq yatsyA nIthAda#rshiq dasyoqrokoq nAchChAq sada#naM jAnaqtI gA#t |
adha# smA no maghava~jcharkRuqtAdinmA no# maqgheva# niShShaqpI parA# dA: || 1.104.05
sa tvaM na# indraq sUryeq so aqpsva#nAgAqstva A bha#ja jIvashaqMse |
mAnta#rAqM bhujaqmA rI#riSho naq: shraddhi#taM te mahaqta i#ndriqyAya# || 1.104.06
adhA# manyeq shratte# asmA adhAyiq vRuShA# chodasva mahaqte dhanA#ya |
mA noq akRu#te puruhUtaq yonAqvindraq kShudhya#dbhyoq vaya# AsuqtiM dA#: || 1.104.07
mA no# vadhIrindraq mA parA# dAq mA na#: priqyA bhoja#nAniq pra mo#ShI: |
AqNDA mA no# maghava~jChakraq nirbheqnmA naq: pAtrA# bhetsaqhajA#nuShANi || 1.104.08
aqrvAg~gehiq soma#kAmaM tvAhuraqyaM suqtastasya# pibAq madA#ya |
uqruqvyachA# jaqTharaq A vRu#Shasva piqteva# na: shRuNuhi hUqyamA#na: || 1.104.09

chaqndramA# aqpsva1q#ntarA su#paqrNo dhA#vate diqvi |
na vo# hiraNyanemaya: paqdaM vi#ndanti vidyuto viqttaM me# aqsya ro#dasI || 1.105.01
arthaqmidvA u# aqrthinaq A jAqyA yu#vateq pati#m |
tuq~jjAteq vRuShNyaqM paya#: pariqdAyaq rasa#M duhe viqttaM me# aqsya ro#dasI || 1.105.02
mo Shu de#vA aqda: sva1q#rava# pAdi diqvaspari# |
mA soqmyasya# shaqmbhuvaq: shUne# bhUmaq kadA# chaqna viqttaM me# aqsya ro#dasI || 1.105.03
yaqj~jaM pRu#chChAmyavaqmaM sa taddUqto vi vo#chati |
kva# RuqtaM pUqrvyaM gaqtaM kastadbi#bhartiq nUta#no viqttaM me# aqsya ro#dasI || 1.105.04
aqmI ye de#vAq sthana# triqShvA ro#chaqne diqva: |
kadva# RuqtaM kadanRu#taqM kva# praqtnA vaq Ahu#tirviqttaM me# aqsya ro#dasI || 1.105.05
kadva# Ruqtasya# dharNaqsi kadvaru#Nasyaq chakSha#Nam |
kada#ryaqmNo maqhaspaqthAti# krAmema dUqDhyo# viqttaM me# aqsya ro#dasI || 1.105.06
aqhaM so a#smiq ya: puqrA suqte vadA#miq kAni# chit |
taM mA# vyantyAqdhyoq3q# vRukoq na tRuqShNaja#M mRuqgaM viqttaM me# aqsya ro#dasI || 1.105.07
saM mA# tapantyaqbhita#: saqpatnI#rivaq parsha#va: |
mUShoq na shiqshnA vya#danti mAqdhya# stoqtAra#M te shatakrato viqttaM me# aqsya ro#dasI || 1.105.08
aqmI ye saqpta raqshmayaqstatrA# meq nAbhiqrAta#tA |
triqtastadve#dAqptya: sa jA#miqtvAya# rebhati viqttaM me# aqsya ro#dasI || 1.105.09
aqmI ye pa~jchoqkShaNoq madhye# taqsthurmaqho diqva: |
deqvaqtrA nu praqvAchya#M sadhrIchIqnA ni vA#vRuturviqttaM me# aqsya ro#dasI || 1.105.10
suqpaqrNA eqta A#sateq madhya# Aqrodha#ne diqva: |
te se#dhanti paqtho vRukaqM tara#ntaM yaqhvatI#raqpo viqttaM me# aqsya ro#dasI || 1.105.11
navyaqM taduqkthya#M hiqtaM devA#sa: supravAchaqnam |
Ruqtama#rShantiq sindha#va: saqtyaM tA#tAnaq sUryo# viqttaM me# aqsya ro#dasI || 1.105.12
agneq tavaq tyaduqkthya#M deqveShvaqstyApya#m |
sa na#: saqtto ma#nuqShvadA deqvAnya#kShi viqduShTa#ro viqttaM me# aqsya ro#dasI || 1.105.13
saqtto hotA# manuqShvadA deqvA~M achChA# viqduShTa#ra: |
aqgnirhaqvyA su#ShUdati deqvo deqveShuq medhi#ro viqttaM me# aqsya ro#dasI || 1.105.14
brahmA# kRuNotiq varu#No gAtuqvidaqM tamI#mahe |
vyU#rNoti hRuqdA maqtiM navyo# jAyatAmRuqtaM viqttaM me# aqsya ro#dasI || 1.105.15
aqsau ya: panthA# Adiqtyo diqvi praqvAchya#M kRuqta: |
na sa de#vA atiqkrameq taM ma#rtAsoq na pa#shyatha viqttaM me# aqsya ro#dasI || 1.105.16
triqta: kUpe&va#hito deqvAnha#vata Uqtaye# |
tachChu#shrAvaq bRuhaqspati#: kRuqNvanna#MhUraqNAduqru viqttaM me# aqsya ro#dasI || 1.105.17
aqruqNo mA# saqkRudvRuka#: paqthA yanta#M daqdarshaq hi |
ujji#hIte niqchAyyAq taShTe#va pRuShTyAmaqyI viqttaM me# aqsya ro#dasI || 1.105.18
eqnAg~ggUqSheNa# vaqyamindra#vantoq&bhi ShyA#ma vRuqjaneq sarva#vIrA: |
tanno# miqtro varu#No mAmahantAqmadi#tiq: sindhu#: pRuthiqvI uqta dyau: || 1.105.19

indra#M miqtraM varu#NamaqgnimUqtayeq mAru#taqM shardhoq adi#tiM havAmahe |
rathaqM na duqrgAdva#sava: sudAnavoq vishva#smAnnoq aMha#soq niShpi#partana || 1.106.01
ta A#dityAq A ga#tA saqrvatA#taye bhUqta de#vA vRutraqtUrye#Shu shaqmbhuva#: |
rathaqM na duqrgAdva#sava: sudAnavoq vishva#smAnnoq aMha#soq niShpi#partana || 1.106.02
ava#ntu na: piqtara#: supravAchaqnA uqta deqvI deqvapu#tre RutAqvRudhA# |
rathaqM na duqrgAdva#sava: sudAnavoq vishva#smAnnoq aMha#soq niShpi#partana || 1.106.03
narAqshaMsa#M vAqjina#M vAqjaya#nniqha kShaqyadvI#raM pUqShaNa#M suqmnairI#mahe |
rathaqM na duqrgAdva#sava: sudAnavoq vishva#smAnnoq aMha#soq niShpi#partana || 1.106.04
bRuha#spateq sadaqminna#: suqgaM kRu#dhiq shaM yoryatteq manu#rhitaqM tadI#mahe |
rathaqM na duqrgAdva#sava: sudAnavoq vishva#smAnnoq aMha#soq niShpi#partana || 1.106.05
indraqM kutso# vRutraqhaNaqM shachIqpati#M kAqTe nibA#Lhaq RuShi#rahvadUqtaye# |
rathaqM na duqrgAdva#sava: sudAnavoq vishva#smAnnoq aMha#soq niShpi#partana || 1.106.06
deqvairno# deqvyadi#tiqrni pA#tu deqvastrAqtA trA#yatAqmapra#yuchChan |
tanno# miqtro varu#No mAmahantAqmadi#tiq: sindhu#: pRuthiqvI uqta dyau: || 1.106.07

yaqj~jo deqvAnAqM pratye#ti suqmnamAdi#tyAsoq bhava#tA mRuLaqyanta#: |
A voq&rvAchI# sumaqtirva#vRutyAdaqMhoshchiqdyA va#rivoqvittaqrAsa#t || 1.107.01
upa# no deqvA avaqsA ga#maqntvag~ggi#rasAqM sAma#bhi stUqyamA#nA: |
indra# indriqyairmaqruto# maqrudbhi#rAdiqtyairnoq adi#tiq: sharma# yaMsat || 1.107.02
tannaq indraqstadvaru#Naqstadaqgnistada#ryaqmA tatsa#viqtA chano# dhAt |
tanno# miqtro varu#No mAmahantAqmadi#tiq: sindhu#: pRuthiqvI uqta dyau: || 1.107.03

ya i#ndrAgnI chiqtrata#moq ratho# vAmaqbhi vishvA#niq bhuva#nAniq chaShTe# |
tenA yA#taM saqratha#M tasthiqvAMsAthAq soma#sya pibataM suqtasya# || 1.108.01
yAva#diqdaM bhuva#naqM vishvaqmastyu#ruqvyachA# variqmatA# gabhIqram |
tAvA#~M aqyaM pAta#veq somo# aqstvara#mindrAgnIq mana#se yuqvabhyA#m || 1.108.02
chaqkrAtheq hi saqdhrya1q#g~gnAma# bhaqdraM sa#dhrIchIqnA vRu#trahaNA uqta stha#: |
tAvi#ndrAgnI saqdhrya#~jchA niqShadyAq vRuShNaq: soma#sya vRuShaqNA vRu#ShethAm || 1.108.03
sami#ddheShvaqgniShvA#najAqnA yaqtasru#chA baqrhiru# tistirAqNA |
tIqvrai: somaiq: pari#ShiktebhiraqrvAgendrA#gnI saumanaqsAya# yAtam || 1.108.04
yAnI#ndrAgnI chaqkrathu#rvIqryA#Niq yAni# rUqpANyuqta vRuShNyA#ni |
yA vA#M praqtnAni# saqkhyA shiqvAniq tebhiq: soma#sya pibataM suqtasya# || 1.108.05
yadabra#vaM prathaqmaM vA#M vRuNAqnoq3q#&yaM somoq asu#rairno viqhavya#: |
tAM saqtyAM shraqddhAmaqbhyA hi yAqtamathAq soma#sya pibataM suqtasya# || 1.108.06
yadi#ndrAgnIq mada#thaq: sve du#roqNe yadbraqhmaNiq rAja#ni vA yajatrA |
ataq: pari# vRuShaNAqvA hi yAqtamathAq soma#sya pibataM suqtasya# || 1.108.07
yadi#ndrAgnIq yadu#Shu tuqrvashe#Shuq yaddruqhyuShvanu#Shu pUqruShuq stha: |
ataq: pari# vRuShaNAqvA hi yAqtamathAq soma#sya pibataM suqtasya# || 1.108.08
yadi#ndrAgnI avaqmasyA#M pRuthiqvyAM ma#dhyaqmasyA#M paraqmasyA#muqta stha: |
ataq: pari# vRuShaNAqvA hi yAqtamathAq soma#sya pibataM suqtasya# || 1.108.09
yadi#ndrAgnI paraqmasyA#M pRuthiqvyAM ma#dhyaqmasyA#mavaqmasyA#muqta stha: |
ataq: pari# vRuShaNAqvA hi yAqtamathAq soma#sya pibataM suqtasya# || 1.108.10
yadi#ndrAgnI diqvi ShTho yatpRu#thiqvyAM yatparva#teqShvoSha#dhIShvaqpsu |
ataq: pari# vRuShaNAqvA hi yAqtamathAq soma#sya pibataM suqtasya# || 1.108.11
yadi#ndrAgnIq udi#tAq sUrya#syaq madhye# diqva: svaqdhayA# mAqdaye#the |
ataq: pari# vRuShaNAqvA hi yAqtamathAq soma#sya pibataM suqtasya# || 1.108.12
eqvendrA#gnI papiqvAMsA# suqtasyaq vishvAqsmabhyaqM saM ja#yataqM dhanA#ni |
tanno# miqtro varu#No mAmahantAqmadi#tiq: sindhu#: pRuthiqvI uqta dyau: || 1.108.13

vi hyakhyaqM mana#sAq vasya# iqchChannindrA#gnI j~jAqsa uqta vA# sajAqtAn |
nAnyA yuqvatprama#tirastiq mahyaqM sa vAqM dhiya#M vAjaqyantI#matakSham || 1.109.01
ashra#vaqM hi bhU#riqdAva#ttarA vAqM vijA#mAturuqta vA# ghA syAqlAt |
athAq soma#syaq praya#tI yuqvabhyAqmindrA#gnIq stoma#M janayAmiq navya#m || 1.109.02
mA chChe#dma raqshmI~Mritiq nAdha#mAnA: pitR^IqNAM shaqktIra#nuqyachCha#mAnA: |
iqndrAqgnibhyAqM kaM vRuSha#No madantiq tA hyadrI# dhiqShaNA#yA uqpasthe# || 1.109.03
yuqvAbhyA#M deqvI dhiqShaNAq madAqyendrA#gnIq soma#mushaqtI su#noti |
tAva#shvinA bhadrahastA supANIq A dhA#vataqM madhu#nA pRuqg~gktamaqpsu || 1.109.04
yuqvAmi#ndrAgnIq vasu#no vibhAqge taqvasta#mA shushrava vRutraqhatye# |
tAvAqsadyA# baqrhiShi# yaqj~je aqsminpra cha#rShaNI mAdayethAM suqtasya# || 1.109.05
pra cha#rShaqNibhya#: pRutanAqhave#Shuq pra pRu#thiqvyA ri#richAthe diqvashcha# |
pra sindhu#bhyaq: pra giqribhyo# mahiqtvA prendrA#gnIq vishvAq bhuvaqnAtyaqnyA || 1.109.06
A bha#rataqM shikSha#taM vajrabAhU aqsmA~M i#ndrAgnI avataqM shachI#bhi: |
iqme nu te raqshmayaq: sUrya#syaq yebhi#: sapiqtvaM piqtaro# naq Asa#n || 1.109.07
pura#MdarAq shikSha#taM vajrahastAqsmA~M i#ndrAgnI avataqM bhare#Shu |
tanno# miqtro varu#No mAmahantAqmadi#tiq: sindhu#: pRuthiqvI uqta dyau: || 1.109.08

taqtaM meq apaqstadu# tAyateq punaq: svAdi#ShThA dhIqtiruqchathA#ya shasyate |
aqyaM sa#muqdra iqha viqshvade#vyaq: svAhA#kRutasyaq samu# tRupNuta Rubhava: || 1.110.01
AqbhoqgayaqM pra yadiqchChantaq aitaqnApA#kAq: prA~jchoq mamaq ke chi#dAqpaya#: |
saudha#nvanAsashchariqtasya# bhUqmanAga#chChata saviqturdAqshuSho# gRuqham || 1.110.02
tatsa#viqtA vo#&mRutaqtvamAsu#vaqdago#hyaqM yachChraqvaya#ntaq aita#na |
tyaM chi#chchamaqsamasu#rasyaq bhakSha#NaqmekaqM santa#makRuNutAq chatu#rvayam || 1.110.03
viqShTvI shamI# taraNiqtvena# vAqghatoq martA#saq: santo# amRutaqtvamA#nashu: |
sauqdhaqnvaqnA Ruqbhavaq: sUra#chakShasa: saMvatsaqre sama#pRuchyanta dhIqtibhi#: || 1.110.04
kShetra#mivaq vi ma#muqsteja#nenaq~M ekaqM pAtra#mRuqbhavoq jeha#mAnam |
upa#stutA upaqmaM nAdha#mAnAq ama#rtyeShuq shrava# iqchChamA#nA: || 1.110.05
A ma#nIqShAmaqntari#kShasyaq nRubhya#: sruqcheva# ghRuqtaM ju#havAma viqdmanA# |
taqraqNiqtvA ye piqtura#sya sashchiqra Ruqbhavoq vAja#maruhandiqvo raja#: || 1.110.06
Ruqbhurnaq indraq: shava#sAq navI#yAnRuqbhurvAje#bhiqrvasu#bhiqrvasu#rdaqdi: |
yuqShmAka#M devAq avaqsAha#ni priqyeq3q#&bhi ti#ShThema pRutsuqtIrasu#nvatAm || 1.110.07
nishcharma#Na Rubhavoq gAma#piMshataq saM vaqtsenA#sRujatA mAqtaraqM puna#: |
saudha#nvanAsa: svapaqsyayA# naroq jivrIq yuvA#nA piqtarA#kRuNotana || 1.110.08
vAje#bhirnoq vAja#sAtAvaviDDhyRubhuqmA~M i#ndra chiqtramA da#rShiq rAdha#: |
tanno# miqtro varu#No mAmahantAqmadi#tiq: sindhu#: pRuthiqvI uqta dyau: || 1.110.09

takShaqnratha#M suqvRuta#M vidmaqnApa#saqstakShaqnharI# indraqvAhAq vRuSha#NvasU |
takSha#npiqtRubhyA#mRuqbhavoq yuvaqdvayaqstakSha#nvaqtsAya# mAqtara#M sachAqbhuva#m || 1.111.01
A no# yaqj~jAya# takShata Rubhuqmadvayaq: kratveq dakShA#ya supraqjAva#tIqmiSha#m |
yathAq kShayA#maq sarva#vIrayA viqshA tannaq: shardhA#ya dhAsathAq svaindriqyam || 1.111.02
A ta#kShata sAqtimaqsmabhya#mRubhava: sAqtiM rathA#ya sAqtimarva#te nara: |
sAqtiM noq jaitrIqM saM ma#heta viqshvahA# jAqmimajA#miqM pRuta#nAsu saqkShaNi#m || 1.111.03
RuqbhuqkShaNaqmindraqmA hu#va Uqtaya# RuqbhUnvAjA#nmaqrutaq: soma#pItaye |
uqbhA miqtrAvaru#NA nUqnamaqshvinAq te no# hinvantu sAqtaye# dhiqye jiqShe || 1.111.04
RuqbhurbharA#yaq saM shi#shAtu sAqtiM sa#maryaqjidvAjo# aqsmA~M a#viShTu |
tanno# miqtro varu#No mAmahantAqmadi#tiq: sindhu#: pRuthiqvI uqta dyau: || 1.111.05

ILeq dyAvA#pRuthiqvI pUqrvachi#ttayeq&gniM ghaqrmaM suqruchaqM yAma#nniqShTaye# |
yAbhiqrbhare# kAqramaMshA#yaq jinva#thaqstAbhi#rUq Shu Uqtibhi#rashviqnA ga#tam || 1.112.01
yuqvordAqnAya# suqbharA# asaqshchatoq rathaqmA ta#sthurvachaqsaM na manta#ve |
yAbhiqrdhiyo&va#thaq: karma#nniqShTayeq tAbhi#rUq Shu Uqtibhi#rashviqnA ga#tam || 1.112.02
yuqvaM tAsA#M diqvyasya# praqshAsa#ne viqshAM kSha#yatho aqmRuta#sya maqjmanA# |
yAbhi#rdheqnumaqsvaM1q# pinva#tho narAq tAbhi#rUq Shu Uqtibhi#rashviqnA ga#tam || 1.112.03
yAbhiq: pari#jmAq tana#yasya maqjmanA# dvimAqtA tUqrShu taqraNi#rviqbhUSha#ti |
yAbhi#striqmantuqrabha#vadvichakShaqNastAbhi#rUq Shu Uqtibhi#rashviqnA ga#tam || 1.112.04
yAbhI# reqbhaM nivRu#taM siqtamaqdbhya udvanda#naqmaira#yataqM sva#rdRuqshe |
yAbhiq: kaNvaqM pra siShA#santaqmAva#taqM tAbhi#rUq Shu Uqtibhi#rashviqnA ga#tam || 1.112.05
yAbhiqranta#kaqM jasa#mAnaqmAra#Ne bhuqjyuM yAbhi#ravyaqthibhi#rjijiqnvathu#: |
yAbhi#: kaqrkandhu#M vaqyya#M chaq jinva#thaqstAbhi#rUq Shu Uqtibhi#rashviqnA ga#tam || 1.112.06
yAbhi#: shuchaqntiM dha#naqsAM su#ShaqMsada#M taqptaM ghaqrmamoqmyAva#ntaqmatra#ye |
yAbhiq: pRushni#guM puruqkutsaqmAva#taqM tAbhi#rUq Shu Uqtibhi#rashviqnA ga#tam || 1.112.07
yAbhiq: shachI#bhirvRuShaNA parAqvRujaqM prAndhaM shroqNaM chakSha#saq eta#ve kRuqtha: |
yAbhiqrvarti#kAM grasiqtAmamu#~jchataqM tAbhi#rUq Shu Uqtibhi#rashviqnA ga#tam || 1.112.08
yAbhiq: sindhuqM madhu#mantaqmasa#shchataqM vasi#ShThaqM yAbhi#rajarAqvaji#nvatam |
yAbhiq: kutsa#M shruqtaryaqM naryaqmAva#taqM tAbhi#rUq Shu Uqtibhi#rashviqnA ga#tam || 1.112.09
yAbhi#rviqshpalA#M dhanaqsAma#thaqrvya#M saqhasra#mILha AqjAvaji#nvatam |
yAbhiqrvasha#maqshvyaM preqNimAva#taqM tAbhi#rUq Shu Uqtibhi#rashviqnA ga#tam || 1.112.10
yAbhi#: sudAnU aushiqjAya# vaqNije# dIqrghashra#vaseq madhuq koshoq akSha#rat |
kaqkShIva#ntaM stoqtAraqM yAbhiqrAva#taqM tAbhi#rUq Shu Uqtibhi#rashviqnA ga#tam || 1.112.11
yAbhI# raqsAM kShoda#soqdna: pi#piqnvathu#ranaqshvaM yAbhIq rathaqmAva#taM jiqShe |
yAbhi#striqshoka# uqsriyA# uqdAja#taq tAbhi#rUq Shu Uqtibhi#rashviqnA ga#tam || 1.112.12
yAbhiq: sUrya#M pariyAqtha: pa#rAqvati# mandhAqtAraqM kShaitra#patyeqShvAva#tam |
yAbhiqrvipraqM pra bhaqradvA#jaqmAva#taqM tAbhi#rUq Shu Uqtibhi#rashviqnA ga#tam || 1.112.13
yAbhi#rmaqhAma#tithiqgvaM ka#shoqjuvaqM divo#dAsaM shambaraqhatyaq Ava#tam |
yAbhi#: pUqrbhidye# traqsada#syuqmAva#taqM tAbhi#rUq Shu Uqtibhi#rashviqnA ga#tam || 1.112.14
yAbhi#rvaqmraM vi#pipAqnamu#pastuqtaM kaqliM yAbhi#rviqttajA#niM duvaqsyatha#: |
yAbhiqrvya#shvamuqta pRuthiqmAva#taqM tAbhi#rUq Shu Uqtibhi#rashviqnA ga#tam || 1.112.15
yAbhi#rnarA shaqyaveq yAbhiqratra#yeq yAbhi#: puqrA mana#ve gAqtumIqShathu#: |
yAbhiq: shArIqrAja#taqM syUma#rashmayeq tAbhi#rUq Shu Uqtibhi#rashviqnA ga#tam || 1.112.16
yAbhiq: paTha#rvAq jaTha#rasya maqjmanAqgnirnAdI#dechchiqta iqddho ajmaqnnA |
yAbhiq: sharyA#taqmava#tho mahAdhaqne tAbhi#rUq Shu Uqtibhi#rashviqnA ga#tam || 1.112.17
yAbhi#rag~ggiroq mana#sA niraqNyatho&graqM gachCha#tho vivaqre goa#rNasa: |
yAbhiqrmanuqM shUra#miqShA saqmAva#taqM tAbhi#rUq Shu Uqtibhi#rashviqnA ga#tam || 1.112.18
yAbhiq: patnI#rvimaqdAya# nyUqhathuqrA gha# vAq yAbhi#raruqNIrashi#kShatam |
yAbhi#: suqdAsa# Uqhathu#: sudeqvyaM1q# tAbhi#rUq Shu Uqtibhi#rashviqnA ga#tam || 1.112.19
yAbhiq: shaMtA#tIq bhava#tho dadAqshuShe# bhuqjyuM yAbhiqrava#thoq yAbhiqradhri#gum |
oqmyAva#tIM suqbharA#mRutaqstubhaqM tAbhi#rUq Shu Uqtibhi#rashviqnA ga#tam || 1.112.20
yAbhi#: kRuqshAnuqmasa#ne duvaqsyatho# jaqve yAbhiqryUnoq arva#ntaqmAva#tam |
madhu# priqyaM bha#rathoq yatsaqraDbhyaqstAbhi#rUq Shu Uqtibhi#rashviqnA ga#tam || 1.112.21
yAbhiqrnara#M goShuqyudha#M nRuqShAhyeq kShetra#sya sAqtA tana#yasyaq jinva#tha: |
yAbhIq rathAq~M ava#thoq yAbhiqrarva#taqstAbhi#rUq Shu Uqtibhi#rashviqnA ga#tam || 1.112.22
yAbhiq: kutsa#mArjuneqyaM sha#takratUq pra tuqrvItiqM pra cha# daqbhItiqmAva#tam |
yAbhi#rdhvaqsanti#M puruqShantiqmAva#taqM tAbhi#rUq Shu Uqtibhi#rashviqnA ga#tam || 1.112.23
apna#svatImashvinAq vAcha#maqsme kRuqtaM no# dasrA vRuShaNA manIqShAm |
aqdyUqtye&va#seq ni hva#ye vAM vRuqdhe cha# no bhavataqM vAja#sAtau || 1.112.24
dyubhi#raqktubhiq: pari# pAtamaqsmAnari#ShTebhirashvinAq saubha#gebhi: |
tanno# miqtro varu#No mAmahantAqmadi#tiq: sindhu#: pRuthiqvI uqta dyau: || 1.112.25

iqdaM shreShThaqM jyoti#ShAqM jyotiqrAgA#chchiqtra: pra#keqto a#janiShTaq vibhvA# |
yathAq prasU#tA saviqtu: saqvAya#~M eqvA rAtryuqShaseq yoni#mAraik || 1.113.01
rusha#dvatsAq rusha#tI shveqtyAgAqdArai#gu kRuqShNA sada#nAnyasyA: |
saqmAqnaba#ndhU aqmRute# anUqchI dyAvAq varNa#M charata AminAqne || 1.113.02
saqmAqno adhvAq svasro#ranaqntastamaqnyAnyA# charato deqvashi#ShTe |
na me#theteq na ta#sthatu: suqmekeq naktoqShAsAq sama#nasAq virU#pe || 1.113.03
bhAsva#tI neqtrI sUqnRutA#nAqmache#ti chiqtrA vi duro# na Ava: |
prArpyAq jagaqdvyu# no rAqyo a#khyaduqShA a#jIgaqrbhuva#nAniq vishvA# || 1.113.04
jiqhmaqshyeq3q# chari#tave maqghonyA#bhoqgaya# iqShTaye# rAqya u# tvam |
daqbhraM pashya#dbhya urviqyA viqchakSha# uqShA a#jIgaqrbhuva#nAniq vishvA# || 1.113.05
kShaqtrAya# tvaqM shrava#se tvaM mahIqyA iqShTaye# tvaqmartha#miva tvamiqtyai |
visa#dRushA jIviqtAbhi#praqchakSha# uqShA a#jIgaqrbhuva#nAniq vishvA# || 1.113.06
eqShA diqvo du#hiqtA pratya#darshi vyuqchChantI# yuvaqti: shuqkravA#sA: |
vishvaqsyeshA#nAq pArthi#vasyaq vasvaq uSho# aqdyeha su#bhageq vyu#chCha || 1.113.07
paqrAqyaqtIqnAmanve#tiq pAtha# AyatIqnAM pra#thaqmA shashva#tInAm |
vyuqchChantI# jIqvamu#dIqraya#ntyuqShA mRuqtaM kaM chaqna boqdhaya#ntI || 1.113.08
uShoq yadaqgniM saqmidhe# chaqkarthaq vi yadAvaqshchakSha#sAq sUrya#sya |
yanmAnu#ShAnyaqkShyamA#NAq~M ajI#gaqstaddeqveShu# chakRuShe bhaqdramapna#: || 1.113.09
kiyAqtyA yatsaqmayAq bhavA#tiq yA vyUqShuryAshcha# nUqnaM vyuqchChAn |
anuq pUrvA#: kRupate vAvashAqnA praqdIdhyA#nAq joSha#maqnyAbhi#reti || 1.113.10
IqyuShTe ye pUrva#tarAqmapa#shyanvyuqchChantI#muqShasaqM martyA#sa: |
aqsmAbhi#rUq nu pra#tiqchakShyA#bhUqdo te ya#ntiq ye a#paqrIShuq pashyA#n || 1.113.11
yAqvaqyaddve#ShA RutaqpA Ru#teqjA: su#mnAqvarI# sUqnRutA# Iqraya#ntI |
suqmaqg~ggaqlIrbibhra#tI deqvavI#timiqhAdyoShaq: shreShTha#tamAq vyu#chCha || 1.113.12
shashva#tpuqroShA vyu#vAsa deqvyatho# aqdyedaM vyA#vo maqghonI# |
athoq vyu#chChAqdutta#rAq~M anuq dyUnaqjarAqmRutA# charati svaqdhAbhi#: || 1.113.13
vya1q#~jjibhi#rdiqva AtA#svadyauqdapa# kRuqShNAM niqrNija#M deqvyA#va: |
praqboqdhaya#ntyaruqNebhiqrashvaiqroShA yA#ti suqyujAq rathe#na || 1.113.14
Aqvaha#ntIq poShyAq vAryA#Ni chiqtraM keqtuM kRu#Nuteq cheki#tAnA |
IqyuShI#NAmupaqmA shashva#tInAM vibhAtIqnAM pra#thaqmoShA vya#shvait || 1.113.15
udI#rdhvaM jIqvo asu#rnaq AgAqdapaq prAgAqttamaq A jyoti#reti |
AraiqkpanthAqM yAta#veq sUryAqyAga#nmaq yatra# pratiqrantaq Ayu#: || 1.113.16
syUma#nA vAqcha udi#yartiq vahniq stavA#no reqbha uqShaso# vibhAqtI: |
aqdyA tadu#chCha gRuNaqte ma#ghonyaqsme Ayuqrni di#dIhi praqjAva#t || 1.113.17
yA goma#tIruqShasaq: sarva#vIrA vyuqchChanti# dAqshuSheq martyA#ya |
vAqyori#va sUqnRutA#nAmudaqrke tA a#shvaqdA a#shnavatsomaqsutvA# || 1.113.18
mAqtA deqvAnAqmadi#teqranI#kaM yaqj~jasya# keqturbRu#haqtI vi bhA#hi |
praqshaqstiqkRudbrahma#Ne noq vyu1q#chChA noq jane# janaya vishvavAre || 1.113.19
yachchiqtramapna# uqShasoq vaha#ntIjAqnAya# shashamAqnAya# bhaqdram |
tanno# miqtro varu#No mAmahantAqmadi#tiq: sindhu#: pRuthiqvI uqta dyau: || 1.113.20

iqmA ruqdrAya# taqvase# kapaqrdine# kShaqyadvI#rAyaq pra bha#rAmahe maqtI: |
yathAq shamasa#ddviqpadeq chatu#Shpadeq vishva#M puqShTaM grAme# aqsminna#nAtuqram || 1.114.01
mRuqLA no# rudroqta noq maya#skRudhi kShaqyadvI#rAyaq nama#sA vidhema te |
yachChaM chaq yoshchaq manu#rAyeqje piqtA tada#shyAmaq tava# rudraq praNI#tiShu || 1.114.02
aqshyAma# te sumaqtiM de#vayaqjyayA# kShaqyadvI#rasyaq tava# rudra mIDhva: |
suqmnAqyannidvisho# aqsmAkaqmA chaqrAri#ShTavIrA juhavAma te haqvi: || 1.114.03
tveqShaM vaqyaM ruqdraM ya#j~jaqsAdha#M vaqg~gkuM kaqvimava#seq ni hva#yAmahe |
Aqre aqsmaddaivyaqM heLo# asyatu sumaqtimidvaqyamaqsyA vRu#NImahe || 1.114.04
diqvo va#rAqhama#ruqShaM ka#paqrdina#M tveqShaM rUqpaM nama#sAq ni hva#yAmahe |
hasteq bibhra#dbheShaqjA vAryA#Niq sharmaq varma# chChaqrdiraqsmabhya#M yaMsat || 1.114.05
iqdaM piqtre maqrutA#muchyateq vacha#: svAqdo: svAdI#yo ruqdrAyaq vardha#nam |
rAsvA# cha no amRuta martaqbhoja#naqM tmane# toqkAyaq tana#yAya mRuLa || 1.114.06
mA no# maqhAnta#muqta mA no# arbhaqkaM mA naq ukSha#ntamuqta mA na# ukShiqtam |
mA no# vadhI: piqtaraqM mota mAqtaraqM mA na#: priqyAstaqnvo# rudra rIriSha: || 1.114.07
mA na#stoqke tana#yeq mA na# Aqyau mA noq goShuq mA noq ashve#Shu rIriSha: |
vIqrAnmA no# rudra bhAmiqto va#dhIrhaqviShma#ntaq: sadaqmittvA# havAmahe || 1.114.08
upa# teq stomA#npashuqpA iqvAka#raqM rAsvA# pitarmarutAM suqmnamaqsme |
bhaqdrA hi te# sumaqtirmRu#LaqyattaqmAthA# vaqyamavaq itte# vRuNImahe || 1.114.09
Aqre te# goqghnamuqta pU#ruShaqghnaM kShaya#dvIra suqmnamaqsme te# astu |
mRuqLA cha# noq adhi# cha brUhi deqvAdhA# cha naq: sharma# yachCha dviqbarhA#: || 1.114.10
avo#chAmaq namo# asmA avaqsyava#: shRuqNotu# noq hava#M ruqdro maqrutvA#n |
tanno# miqtro varu#No mAmahantAqmadi#tiq: sindhu#: pRuthiqvI uqta dyau: || 1.114.11

chiqtraM deqvAnAqmuda#gAqdanI#kaqM chakShu#rmiqtrasyaq varu#NasyAqgne: |
AprAq dyAvA#pRuthiqvI aqntari#kShaqM sUrya# AqtmA jaga#tastaqsthuSha#shcha || 1.115.01
sUryo# deqvImuqShasaqM rocha#mAnAqM maryoq na yoShA#maqbhye#ti paqshchAt |
yatrAq naro# devaqyanto# yuqgAni# vitanvaqte prati# bhaqdrAya# bhaqdram || 1.115.02
bhaqdrA ashvA# haqritaq: sUrya#sya chiqtrA eta#gvA anuqmAdyA#sa: |
naqmaqsyanto# diqva A pRuqShThama#sthuq: pariq dyAvA#pRuthiqvI ya#nti saqdya: || 1.115.03
tatsUrya#sya devaqtvaM tanma#hiqtvaM maqdhyA kartoqrvita#taqM saM ja#bhAra |
yaqdedayu#kta haqrita#: saqdhasthAqdAdrAtrIq vAsa#stanute siqmasmai# || 1.115.04
tanmiqtrasyaq varu#NasyAbhiqchakSheq sUryo# rUqpaM kRu#Nuteq dyoruqpasthe# |
aqnaqntamaqnyadrusha#dasyaq pAja#: kRuqShNamaqnyaddhaqritaq: saM bha#ranti || 1.115.05
aqdyA de#vAq udi#tAq sUrya#syaq niraMha#sa: pipRuqtA nira#vaqdyAt |
tanno# miqtro varu#No mAmahantAqmadi#tiq: sindhu#: pRuthiqvI uqta dyau: || 1.115.06

nAsa#tyAbhyAM baqrhiri#vaq pra vRu#~jjeq stomA#~M iyarmyaqbhriye#vaq vAta#: |
yAvarbha#gAya vimaqdAya# jAqyAM se#nAqjuvA# nyUqhatUq rathe#na || 1.116.01
vIqLuqpatma#bhirAshuqhema#bhirvA deqvAnA#M vA jUqtibhiq: shAsha#dAnA |
tadrAsa#bho nAsatyA saqhasra#mAqjA yaqmasya# praqdhane# jigAya || 1.116.02
tugro# ha bhuqjyuma#shvinodameqghe raqyiM na kashchi#nmamRuqvA~M avA#hA: |
tamU#hathurnauqbhirA#tmaqnvatI#bhirantarikShaqprudbhiqrapo#dakAbhi: || 1.116.03
tiqsra: kShapaqstrirahA#tiqvraja#dbhiqrnAsa#tyA bhuqjyumU#hathu: pataqMgai: |
saqmuqdrasyaq dhanva#nnAqrdrasya# pAqre triqbhI rathai#: shaqtapa#dbhiq: ShaLa#shvai: || 1.116.04
aqnAqraqmbhaqNe tada#vIrayethAmanAsthAqne a#grabhaqNe sa#muqdre |
yada#shvinA Uqhathu#rbhuqjyumasta#M shaqtAri#trAqM nAva#mAtasthiqvAMsa#m || 1.116.05
yama#shvinA daqdathu#: shveqtamashva#maqghAshvA#yaq shashvaqditsvaqsti |
tadvA#M dAqtraM mahi# kIqrtenya#M bhUtpaiqdvo vAqjI sadaqmiddhavyo# aqrya: || 1.116.06
yuqvaM na#rA stuvaqte pa#jriqyAya# kaqkShIva#te aradataqM pura#Mdhim |
kAqroqtaqrAchChaqphAdashva#syaq vRuShNa#: shaqtaM kuqmbhA~M a#si~jchataqM surA#yA: || 1.116.07
hiqmenAqgniM ghraqMsama#vArayethAM pituqmatIqmUrja#masmA adhattam |
RuqbIseq atri#mashviqnAva#nItaqmunni#nyathuq: sarva#gaNaM svaqsti || 1.116.08
parA#vaqtaM nA#satyAnudethAmuqchchAbu#dhnaM chakrathurjiqhmabA#ram |
kSharaqnnApoq na pAqyanA#ya rAqye saqhasrA#yaq tRuShya#teq gota#masya || 1.116.09
juqjuqruSho# nAsatyoqta vaqvriM prAmu#~jchataM drAqpimi#vaq chyavA#nAt |
prAti#rataM jahiqtasyAyu#rdaqsrAditpati#makRuNutaM kaqnInA#m || 1.116.10
tadvA#M narAq shaMsyaqM rAdhya#M chAbhiShTiqmannA#satyAq varU#tham |
yadviqdvAMsA# niqdhimiqvApa#gULhaqmudda#rshaqtAdUqpathuqrvanda#nAya || 1.116.11
tadvA#M narA saqnayeq daMsa# uqgramAqviShkRu#Nomi tanyaqturna vRuqShTim |
daqdhyag~ghaq yanmadhvA#tharvaqNo vAqmashva#sya shIqrShNA pra yadI#muqvAcha# || 1.116.12
ajo#havInnAsatyA kaqrA vA#M maqhe yAma#npurubhujAq pura#Mdhi: |
shruqtaM tachChAsu#riva vadhrimaqtyA hira#NyahastamashvinAvadattam || 1.116.13
Aqsno vRuka#syaq varti#kAmaqbhIke# yuqvaM na#rA nAsatyAmumuktam |
uqto kaqviM pu#rubhujA yuqvaM haq kRupa#mANamakRuNutaM viqchakShe# || 1.116.14
chaqritraqM hi veriqvAchChe#di paqrNamAqjA kheqlasyaq pari#takmyAyAm |
saqdyo jag~gghAqmAya#sIM viqshpalA#yaiq dhane# hiqte sarta#veq pratya#dhattam || 1.116.15
shaqtaM meqShAnvRuqkye# chakShadAqnamRuqjrAshvaqM taM piqtAndhaM cha#kAra |
tasmA# aqkShI nA#satyA viqchakShaq Adha#ttaM dasrA bhiShajAvanaqrvan || 1.116.16
A vAqM ratha#M duhiqtA sUrya#syaq kArShme#vAtiShThaqdarva#tAq jaya#ntI |
vishve# deqvA anva#manyanta hRuqdbhi: samu# shriqyA nA#satyA sachethe || 1.116.17
yadayA#taqM divo#dAsAya vaqrtirbhaqradvA#jAyAshvinAq haya#ntA |
reqvadu#vAha sachaqno ratho# vAM vRuShaqbhashcha# shiMshuqmAra#shcha yuqktA || 1.116.18
raqyiM su#kShaqtraM sva#paqtyamAyu#: suqvIrya#M nAsatyAq vaha#ntA |
A jaqhnAvIqM sama#naqsopaq vAjaiqstrirahno# bhAqgaM dadha#tImayAtam || 1.116.19
pari#viShTaM jAhuqShaM viqshvata#: sIM suqgebhiqrnakta#mUhathUq rajo#bhi: |
viqbhiqndunA# nAsatyAq rathe#naq vi parva#tA~M ajaraqyU a#yAtam || 1.116.20
eka#syAq vasto#rAvataqM raNA#yaq vasha#mashvinA saqnaye# saqhasrA# |
nira#hataM duqchChunAq indra#vantA pRuthuqshrava#so vRuShaNAqvarA#tI: || 1.116.21
shaqrasya# chidArchaqtkasyA#vaqtAdA nIqchAduqchchA cha#krathuq: pAta#veq vA: |
shaqyave# chinnAsatyAq shachI#bhiqrjasu#raye staqrya#M pipyathuqrgAm || 1.116.22
aqvaqsyaqte stu#vaqte kRu#ShNiqyAya# RujUyaqte nA#satyAq shachI#bhi: |
paqshuM na naqShTami#vaq darsha#nAya viShNAqpva#M dadathuqrvishva#kAya || 1.116.23
dashaq rAtrIqrashi#venAq navaq dyUnava#naddhaM shnathiqtamaqpsva1q#nta: |
vipru#taM reqbhamuqdaniq pravRu#ktaqmunni#nyathuq: soma#miva sruqveNa# || 1.116.24
pra vAqM daMsA#MsyashvinAvavochamaqsya pati#: syAM suqgava#: suqvIra#: |
uqta pashya#nnashnuqvandIqrghamAyuqrasta#miqvejja#riqmANa#M jagamyAm || 1.116.25

madhvaq: soma#syAshvinAq madA#ya praqtno hotA vi#vAsate vAm |
baqrhiShma#tI rAqtirvishri#tAq gIriqShA yA#taM nAsaqtyopaq vAjai#: || 1.117.01
yo vA#mashvinAq mana#soq javI#yAqnrathaq: svashvoq visha# AqjigA#ti |
yenaq gachCha#tha: suqkRuto# duroqNaM tena# narA vaqrtiraqsmabhya#M yAtam || 1.117.02
RuShi#M narAqvaMha#saq: pA~jcha#janyamRuqbIsAqdatri#M mu~jchatho gaqNena# |
miqnantAq dasyoqrashi#vasya mAqyA a#nupUqrvaM vRu#ShaNA choqdaya#ntA || 1.117.03
ashvaqM na gUqLhama#shvinA duqrevaiqrRuShi#M narA vRuShaNA reqbhamaqpsu |
saM taM ri#NIthoq vipru#taqM daMso#bhiqrna vA#M jUryanti pUqrvyA kRuqtAni# || 1.117.04
suqShuqpvAMsaqM na nirRu#teruqpastheq sUryaqM na da#srAq tama#si kShiqyanta#m |
shuqbhe ruqkmaM na da#rshaqtaM nikhA#taqmudU#pathurashvinAq vanda#nAya || 1.117.05
tadvA#M narAq shaMsya#M pajriqyeNa# kaqkShIva#tA nAsatyAq pari#jman |
shaqphAdashva#sya vAqjinoq janA#ya shaqtaM kuqmbhA~M a#si~jchataqM madhU#nAm || 1.117.06
yuqvaM na#rA stuvaqte kRu#ShNiqyAya# viShNAqpva#M dadathuqrvishva#kAya |
ghoShA#yai chitpitRuqShade# duroqNe patiqM jUrya#ntyA ashvinAvadattam || 1.117.07
yuqvaM shyAvA#yaq rusha#tImadattaM maqha: kShoqNasyA#shvinAq kaNvA#ya |
praqvAchyaqM tadvRu#ShaNA kRuqtaM vAqM yannA#rShaqdAyaq shravo# aqdhyadha#ttam || 1.117.08
puqrU varpA#MsyashvinAq dadhA#nAq ni peqdava# UhathurAqshumashva#m |
saqhaqsraqsAM vAqjinaqmapra#tItamahiqhana#M shravaqsyaM1q# taru#tram || 1.117.09
eqtAni# vAM shravaqsyA# sudAnUq brahmA#g~ggUqShaM sada#naqM roda#syo: |
yadvA#M paqjrAso# ashvinAq hava#nte yAqtamiqShA cha# viqduShe# chaq vAja#m || 1.117.10
sUqnormAne#nAshvinA gRuNAqnA vAjaqM viprA#ya bhuraNAq rada#ntA |
aqgastyeq brahma#NA vAvRudhAqnA saM viqshpalA#M nAsatyAriNItam || 1.117.11
kuhaq yAntA# suShTuqtiM kAqvyasyaq divo# napAtA vRuShaNA shayuqtrA |
hira#Nyasyeva kaqlashaqM nikhA#taqmudU#pathurdashaqme a#shviqnAha#n || 1.117.12
yuqvaM chyavA#namashvinAq jara#ntaqM punaqryuvA#naM chakrathuq: shachI#bhi: |
yuqvo ratha#M duhiqtA sUrya#sya saqha shriqyA nA#satyAvRuNIta || 1.117.13
yuqvaM tugrA#ya pUqrvyebhiqrevai#: punarmaqnyAva#bhavataM yuvAnA |
yuqvaM bhuqjyumarNa#soq ni: sa#muqdrAdvibhi#rUhathurRuqjrebhiqrashvai#: || 1.117.14
ajo#havIdashvinA tauqgryo vAqM proLha#: samuqdrama#vyaqthirja#gaqnvAn |
niShTamU#hathu: suqyujAq rathe#naq mano#javasA vRuShaNA svaqsti || 1.117.15
ajo#havIdashvinAq varti#kA vAmAqsno yatsIqmamu#~jchataqM vRuka#sya |
vi jaqyuShA# yayathuq: sAnvadre#rjAqtaM viqShvAcho# ahataM viqSheNa# || 1.117.16
shaqtaM meqShAnvRuqkye# mAmahAqnaM tamaq: praNI#taqmashi#vena piqtrA |
AkShI RuqjrAshve# ashvinAvadhattaqM jyoti#raqndhAya# chakrathurviqchakShe# || 1.117.17
shuqnamaqndhAyaq bhara#mahvayaqtsA vRuqkIra#shvinA vRuShaNAq nareti# |
jAqra: kaqnIna# iva chakShadAqna RuqjrAshva#: shaqtameka#M cha meqShAn || 1.117.18
maqhI vA#mUqtira#shvinA mayoqbhUruqta srAqmaM dhi#ShNyAq saM ri#NItha: |
athA# yuqvAmida#hvayaqtpura#MdhiqrAga#chChataM sIM vRuShaNAqvavo#bhi: || 1.117.19
adhe#nuM dasrA staqryaM1q# viSha#ktAqmapi#nvataM shaqyave# ashvinAq gAm |
yuqvaM shachI#bhirvimaqdAya# jAqyAM nyU#hathu: purumiqtrasyaq yoShA#m || 1.117.20
yavaqM vRuke#NAshvinAq vapaqnteSha#M duqhantAq manu#ShAya dasrA |
aqbhi dasyuqM baku#reNAq dhama#ntoqru jyoti#shchakrathuqrAryA#ya || 1.117.21
AqthaqrvaqNAyA#shvinA dadhIqche&shvyaqM shiraq: pratyai#rayatam |
sa vAqM madhuq pra vo#chadRutAqyantvAqShTraM yadda#srAvapikaqkShya#M vAm || 1.117.22
sadA# kavI sumaqtimA cha#ke vAqM vishvAq dhiyo# ashvinAq prAva#taM me |
aqsme raqyiM nA#satyA bRuqhanta#mapatyaqsAchaqM shrutya#M rarAthAm || 1.117.23
hira#NyahastamashvinAq rarA#NA puqtraM na#rA vadhrimaqtyA a#dattam |
tridhA# haq shyAva#mashvinAq vika#staqmujjIqvasa# airayataM sudAnU || 1.117.24
eqtAni# vAmashvinA vIqryA#Niq pra pUqrvyANyAqyavo#&vochan |
brahma# kRuqNvanto# vRuShaNA yuqvabhyA#M suqvIrA#so viqdathaqmA va#dema || 1.117.25

A vAqM ratho# ashvinA shyeqnapa#tvA sumRuLIqka: svavA#~M yAtvaqrvAg~g |
yo martya#syaq mana#soq javI#yAntrivandhuqro vRu#ShaNAq vAta#raMhA: || 1.118.01
triqvaqndhuqreNa# triqvRutAq rathe#na trichaqkreNa# suqvRutA yA#tamaqrvAk |
pinva#taqM gA jinva#taqmarva#to no vaqrdhaya#tamashvinA vIqramaqsme || 1.118.02
praqvadyA#manA suqvRutAq rathe#naq dasrA#viqmaM shRu#NutaqM shlokaqmadre#: |
kimaqg~gga vAqM pratyava#rtiqM gami#ShThAqhurviprA#so ashvinA purAqjA: || 1.118.03
A vA#M shyeqnAso# ashvinA vahantuq rathe# yuqktAsa# Aqshava#: pataqMgA: |
ye aqpturo# diqvyAsoq na gRudhrA# aqbhi prayo# nAsatyAq vaha#nti || 1.118.04
A vAqM ratha#M yuvaqtisti#ShThaqdatra# juqShTvI na#rA duhiqtA sUrya#sya |
pari# vAqmashvAq vapu#Sha: pataqMgA vayo# vahantvaruqShA aqbhIke# || 1.118.05
udvanda#namairataM daqMsanA#bhiqrudreqbhaM da#srA vRuShaNAq shachI#bhi: |
niShTauqgryaM pA#rayatha: samuqdrAtpunaqshchyavA#naM chakrathuqryuvA#nam || 1.118.06
yuqvamatraqye&va#nItAya taqptamUrja#moqmAna#mashvinAvadhattam |
yuqvaM kaNvAqyApi#riptAyaq chakShuq: pratya#dhattaM suShTuqtiM ju#juShAqNA || 1.118.07
yuqvaM dheqnuM shaqyave# nAdhiqtAyApi#nvatamashvinA pUqrvyAya# |
amu#~jchataqM varti#kAqmaMha#soq ni: pratiq jag~gghA#M viqshpalA#yA adhattam || 1.118.08
yuqvaM shveqtaM peqdavaq indra#jUtamahiqhana#mashvinAdattaqmashva#m |
joqhUtra#maqryo aqbhibhU#timuqgraM sa#hasraqsAM vRuSha#NaM vIqDva#g~ggam || 1.118.09
tA vA#M narAq svava#se sujAqtA havA#mahe ashvinAq nAdha#mAnA: |
A naq upaq vasu#matAq rathe#naq giro# juShAqNA su#viqtAya# yAtam || 1.118.10
A shyeqnasyaq java#sAq nUta#nenAqsme yA#taM nAsatyA saqjoShA#: |
haveq hi vA#mashvinA rAqtaha#vya: shashvattaqmAyA# uqShasoq vyu#ShTau || 1.118.11

A vAqM ratha#M purumAqyaM ma#noqjuva#M jIqrAshva#M yaqj~jiya#M jIqvase# huve |
saqhasra#ketuM vaqnina#M shaqtadva#suM shruShTIqvAna#M varivoqdhAmaqbhi praya#: || 1.119.01
UqrdhvA dhIqti: pratya#syaq prayA#maqnyadhA#yiq shasmaqnsama#yantaq A disha#: |
svadA#mi ghaqrmaM prati# yantyUqtayaq A vA#mUqrjAnIq ratha#mashvinAruhat || 1.119.02
saM yanmiqtha: pa#spRudhAqnAsoq agma#ta shuqbhe maqkhA ami#tA jAqyavoq raNe# |
yuqvoraha# pravaqNe che#kiteq rathoq yada#shvinAq vaha#tha: sUqrimA vara#m || 1.119.03
yuqvaM bhuqjyuM bhuqramA#NaqM vibhi#rgaqtaM svayu#ktibhirniqvaha#ntA piqtRubhyaq A |
yAqsiqShTaM vaqrtirvRu#ShaNA vijeqnyaM1q# divo#dAsAyaq mahi# cheti vAqmava#: || 1.119.04
yuqvora#shvinAq vapu#She yuvAqyujaqM rathaqM vANI# yematurasyaq shardhya#m |
A vA#M patiqtvaM saqkhyAya# jaqgmuShIq yoShA#vRuNItaq jenyA# yuqvAM patI# || 1.119.05
yuqvaM reqbhaM pari#ShUteruruShyatho hiqmena# ghaqrmaM pari#taptaqmatra#ye |
yuqvaM shaqyora#vaqsaM pi#pyathuqrgaviq pra dIqrgheNaq vanda#nastAqryAyu#ShA || 1.119.06
yuqvaM vanda#naqM nirRu#taM jaraqNyayAq rathaqM na da#srA karaqNA sami#nvatha: |
kShetrAqdA vipra#M janatho vipaqnyayAq pra vAqmatra# vidhaqte daqMsanA# bhuvat || 1.119.07
aga#chChataqM kRupa#mANaM parAqvati# piqtu: svasyaq tyaja#sAq nibA#dhitam |
sva#rvatIriqta UqtIryuqvoraha# chiqtrA aqbhIke# abhavannaqbhiShTa#ya: || 1.119.08
uqta syA vAqM madhu#maqnmakShi#kArapaqnmadeq soma#syaushiqjo hu#vanyati |
yuqvaM da#dhIqcho manaq A vi#vAsaqtho&thAq shiraq: prati# vAqmashvya#M vadat || 1.119.09
yuqvaM peqdave# puruqvAra#mashvinA spRuqdhAM shveqtaM ta#ruqtAra#M duvasyatha: |
sharyai#raqbhidyuqM pRuta#nAsu duqShTara#M chaqrkRutyaqmindra#miva charShaNIqsaha#m || 1.119.10

kA rA#dhaqddhotrA#shvinA vAqM ko vAqM joSha# uqbhayo#: |
kaqthA vi#dhAqtyapra#chetA: || 1.120.01
viqdvAMsAqviddura#: pRuchCheqdavi#dvAniqtthApa#ro acheqtA: |
nU chiqnnu marteq akrau# || 1.120.02
tA viqdvAMsA# havAmahe vAqM tA no# viqdvAMsAq manma# vochetamaqdya |
prArchaqddaya#mAno yuqvAku#: || 1.120.03
vi pRu#chChAmi pAqkyAq3q# na deqvAnvaSha#TkRutasyAdbhuqtasya# dasrA |
pAqtaM chaq sahya#so yuqvaM chaq rabhya#so na: || 1.120.04
pra yA ghoSheq bhRuga#vANeq na shobheq yayA# vAqchA yaja#ti pajriqyo vA#m |
praiShaqyurna viqdvAn || 1.120.05
shruqtaM gA#yaqtraM taka#vAnasyAqhaM chiqddhi riqrebhA#shvinA vAm |
AkShI shu#bhaspatIq dan || 1.120.06
yuqvaM hyAsta#M maqho ranyuqvaM vAq yanniqrata#taMsatam |
tA no# vasU sugoqpA syA#taM pAqtaM noq vRukA#daghAqyo: || 1.120.07
mA kasmai# dhAtamaqbhya#miqtriNe# noq mAkutrA# no gRuqhebhyo# dheqnavo# gu: |
staqnAqbhujoq ashi#shvI: || 1.120.08
duqhIqyanmiqtradhi#taye yuqvAku# rAqye cha# no mimIqtaM vAja#vatyai |
iqShe cha# no mimItaM dhenuqmatyai# || 1.120.09
aqshvino#rasanaqM ratha#manaqshvaM vAqjinI#vato: |
tenAqhaM bhUri# chAkana || 1.120.10
aqyaM sa#maha mA tanUqhyAteq janAq~M anu# |
soqmaqpeya#M suqkho ratha#: || 1.120.11
adhaq svapna#syaq nirviqde&bhu#~jjatashcha reqvata#: |
uqbhA tA basri# nashyata: || 1.120.12

kadiqtthA nR^I~M: pAtra#M devayaqtAM shravaqdgiroq ag~ggi#rasAM turaqNyan |
pra yadAnaqDvishaq A haqrmyasyoqru kra#Msate adhvaqre yaja#tra: || 1.121.01
stambhI#ddhaq dyAM sa dhaqruNa#M pruShAyadRuqbhurvAjA#yaq dravi#NaqM naroq go: |
anu# svaqjAM ma#hiqShashcha#kShataq vrAM menAqmashva#syaq pari# mAqtaraqM go: || 1.121.02
nakShaqddhava#maruqNI: pUqrvyaM rAT tuqro viqshAmag~ggi#rasAqmanuq dyUn |
takShaqdvajraqM niyu#taM taqstambhaqddyAM chatu#Shpadeq naryA#ya dviqpAde# || 1.121.03
aqsya made# svaqrya#M dA RuqtAyApI#vRutamuqsriyA#NAqmanI#kam |
yaddha# praqsarge# trikaqkumniqvartaqdapaq druhoq mAnu#Shasyaq duro# va: || 1.121.04
tubhyaqM payoq yatpiqtarAqvanI#tAqM rAdha#: suqreta#stuqraNe# bhuraqNyU |
shuchiq yatteq rekNaq Aya#janta sabaqrdughA#yAq: paya# uqsriyA#yA: || 1.121.05
adhaq pra ja#j~je taqraNi#rmamattuq pra ro#chyaqsyA uqShasoq na sUra#: |
induqryebhiqrAShTaq svedu#havyai: sruqveNa# siq~jcha~jjaqraNAqbhi dhAma# || 1.121.06
sviqdhmA yadvaqnadhi#tirapaqsyAtsUro# adhvaqre pariq rodha#nAq go: |
yaddha# praqbhAsiq kRutvyAq~M anuq dyUnana#rvishe paqshviShe# tuqrAya# || 1.121.07
aqShTA maqho diqva Adoq harI# iqha dyu#mnAqsAha#maqbhi yo#dhAqna utsa#m |
hariqM yatte# maqndina#M duqkShanvRuqdhe gora#bhasaqmadri#bhirvAqtApya#m || 1.121.08
tvamA#yaqsaM prati# vartayoq gordiqvo ashmA#naqmupa#nItaqmRubhvA# |
kutsA#yaq yatra# puruhUta vaqnva~jChuShNa#manaqntai: pa#riqyAsi# vaqdhai: || 1.121.09
puqrA yatsUraqstama#soq apI#teqstama#driva: phaliqgaM heqtima#sya |
shuShNa#sya chiqtpari#hitaqM yadojo# diqvaspariq sugra#thitaqM tadAda#: || 1.121.10
anu# tvA maqhI pAja#sI achaqkre dyAvAqkShAmA# madatAmindraq karma#n |
tvaM vRuqtramAqshayA#naM siqrAsu# maqho vajre#Na siShvapo vaqrAhu#m || 1.121.11
tvami#ndraq naryoq yA~M avoq nR^IntiShThAq vAta#sya suqyujoq vahi#ShThAn |
yaM te# kAqvya uqshanA# maqndinaqM dAdvRu#traqhaNaqM pArya#M tatakShaq vajra#m || 1.121.12
tvaM sUro# haqrito# rAmayoq nR^Inbhara#chchaqkrameta#shoq nAyami#ndra |
prAsya# pAqraM na#vaqtiM nAqvyA#nAqmapi# kaqrtama#vartaqyo&ya#jyUn || 1.121.13
tvaM no# aqsyA i#ndra duqrhaNA#yA: pAqhi va#jrivo duriqtAdaqbhIke# |
pra noq vAjA#nraqthyoq3q# ashva#budhyAniqShe ya#ndhiq shrava#se sUqnRutA#yai || 1.121.14
mA sA te# aqsmatsu#maqtirvi da#saqdvAja#pramahaq: samiSho# varanta |
A no# bhaja maghavaqngoShvaqryo maMhi#ShThAste sadhaqmAda#: syAma || 1.121.15

pra vaq: pAnta#M raghumanyaqvo&ndho# yaqj~jaM ruqdrAya# mIqLhuShe# bharadhvam |
diqvo a#stoqShyasu#rasya vIqrairi#Shuqdhyeva# maqrutoq roda#syo: || 1.122.01
patnI#va pUqrvahU#tiM vAvRuqdhadhyA# uqShAsAqnaktA# puruqdhA vidA#ne |
staqrIrnAtkaqM vyu#taqM vasA#nAq sUrya#sya shriqyA suqdRushIq hira#Nyai: || 1.122.02
maqmattu# naq: pari#jmA vasaqrhA maqmattuq vAto# aqpAM vRuSha#NvAn |
shiqshIqtami#ndrAparvatA yuqvaM naqstannoq vishve# varivasyantu deqvA: || 1.122.03
uqta tyA me# yaqshasA# shvetaqnAyaiq vyantAq pAntau#shiqjo huqvadhyai# |
pra voq napA#tamaqpAM kRu#NudhvaqM pra mAqtarA# rAspiqnasyAqyo: || 1.122.04
A vo# ruvaqNyumau#shiqjo huqvadhyaiq ghoShe#vaq shaMsaqmarju#nasyaq naMshe# |
pra va#: pUqShNe dAqvanaq A~M achChA# vocheya vaqsutA#timaqgne: || 1.122.05
shruqtaM me# mitrAvaruNAq haveqmota shru#taqM sada#ne viqshvata#: sIm |
shrotu# naq: shrotu#rAti: suqshrotu#: suqkShetrAq sindhu#raqdbhi: || 1.122.06
stuqShe sA vA#M varuNa mitra rAqtirgavA#M shaqtA pRuqkShayA#meShu paqjre |
shruqtara#the priqyara#theq dadhA#nA: saqdya: puqShTiM ni#rundhAqnAso# agman || 1.122.07
aqsya stu#Sheq mahi#maghasyaq rAdhaq: sachA# sanemaq nahu#Sha: suqvIrA#: |
janoq ya: paqjrebhyo# vAqjinI#vAqnashvA#vato raqthinoq mahya#M sUqri: || 1.122.08
janoq yo mi#trAvaruNAvabhiqdhrugaqpo na vA#M suqnotya#kShNayAqdhruk |
svaqyaM sa yakShmaqM hRuda#yeq ni dha#ttaq Apaq yadIqM hotrA#bhirRuqtAvA# || 1.122.09
sa vrAdha#toq nahu#Shoq daMsu#jUtaq: shardha#staro naqrAM gUqrtashra#vA: |
visRu#ShTarAtiryAti bALhaqsRutvAq vishvA#su pRuqtsu sadaqmichChUra#: || 1.122.10
adhaq gmantAq nahu#Shoq hava#M sUqre: shrotA# rAjAno aqmRuta#sya mandrA: |
naqbhoqjuvoq yanni#raqvasyaq rAdhaq: prasha#staye mahiqnA ratha#vate || 1.122.11
eqtaM shardha#M dhAmaq yasya# sUqreritya#vochaqndasha#tayasyaq naMshe# |
dyuqmnAniq yeShu# vaqsutA#tI rAqranvishve# sanvantu prabhRuqtheShuq vAja#m || 1.122.12
mandA#maheq dasha#tayasya dhAqserdviryatpa~jchaq bibhra#toq yantyannA# |
kimiqShTAshva# iqShTara#shmireqta I#shAqnAsaqstaru#Sha Ru~jjateq nR^In || 1.122.13
hira#NyakarNaM maNigrIvaqmarNaqstannoq vishve# varivasyantu deqvA: |
aqryo gira#: saqdya A jaqgmuShIqrosrAshchA#kantUqbhaye#Shvaqsme || 1.122.14
chaqtvAro# mA mashaqrshAra#syaq shishvaqstrayoq rAj~jaq Aya#vasasya jiqShNo: |
ratho# vAM mitrAvaruNA dIqrghApsAq: syUma#gabhastiq: sUroq nAdyau#t || 1.122.15

pRuqthU rathoq dakShi#NAyA ayoqjyaina#M deqvAso# aqmRutA#so asthu: |
kRuqShNAduda#sthAdaqryAq3q# vihA#yAqshchiki#tsantIq mAnu#ShAyaq kShayA#ya || 1.123.01
pUrvAq vishva#smAqdbhuva#nAdabodhiq jaya#ntIq vAja#M bRuhaqtI sanu#trI |
uqchchA vya#khyadyuvaqti: pu#naqrbhUroShA a#ganprathaqmA pUqrvahU#tau || 1.123.02
yadaqdya bhAqgaM viqbhajA#siq nRubhyaq uSho# devi martyaqtrA su#jAte |
deqvo noq atra# saviqtA damU#nAq anA#gaso vochatiq sUryA#ya || 1.123.03
gRuqhaMgRu#hamahaqnA yAqtyachChA# diqvedi#veq adhiq nAmAq dadhA#nA |
siShA#santI dyotaqnA shashvaqdAgAqdagra#magraqmidbha#jateq vasU#nAm || 1.123.04
bhaga#syaq svasAq varu#Nasya jAqmiruSha#: sUnRute prathaqmA ja#rasva |
paqshchA sa da#ghyAq yo aqghasya# dhAqtA jaye#maq taM dakShi#NayAq rathe#na || 1.123.05
udI#ratAM sUqnRutAq utpura#MdhIqrudaqgnaya#: shushuchAqnAso# asthu: |
spAqrhA vasU#niq tamaqsApa#gULhAqviShkRu#NvantyuqShaso# vibhAqtI: || 1.123.06
apAqnyadetyaqbhya1q#nyade#tiq viShu#rUpeq aha#nIq saM cha#rete |
paqriqkShitoqstamo# aqnyA guhA#kaqradyau#duqShA: shoshu#chatAq rathe#na || 1.123.07
saqdRushI#raqdya saqdRushIqriduq shvo dIqrghaM sa#chanteq varu#Nasyaq dhAma# |
aqnaqvaqdyAstriqMshataqM yoja#nAqnyekai#kAq kratuqM pari# yanti saqdya: || 1.123.08
jAqnaqtyahna#: prathaqmasyaq nAma# shuqkrA kRuqShNAda#janiShTa shvitIqchI |
Ruqtasyaq yoShAq na mi#nAtiq dhAmAha#raharniShkRuqtamAqchara#ntI || 1.123.09
kaqnye#va taqnvAq3q# shAsha#dAnAq~M eShi# devi deqvamiya#kShamANam |
saqMsmaya#mAnA yuvaqti: puqrastA#dAqvirvakShA#Msi kRuNuShe vibhAqtI || 1.123.10
suqsaqMkAqshA mAqtRumRu#ShTevaq yoShAqvistaqnva#M kRuNuShe dRuqshe kam |
bhaqdrA tvamu#Sho vitaqraM vyu#chChaq na tatte# aqnyA uqShaso# nashanta || 1.123.11
ashvA#vatIqrgoma#tIrviqshvavA#rAq yata#mAnA raqshmibhiq: sUrya#sya |
parA# chaq yantiq punaqrA cha# yanti bhaqdrA nAmaq vaha#mAnA uqShAsa#: || 1.123.12
Ruqtasya# raqshmima#nuqyachCha#mAnA bhaqdrambha#draqM kratu#maqsmAsu# dhehi |
uSho# no aqdya suqhavAq vyu#chChAqsmAsuq rAyo# maqghava#tsu cha syu: || 1.123.13

uqShA uqchChantI# samidhAqne aqgnA uqdyansUrya# urviqyA jyoti#rashret |
deqvo noq atra# saviqtA nvarthaqM prAsA#vIddviqpatpra chatu#Shpadiqtyai || 1.124.01
ami#natIq daivyA#ni vraqtAni# praminaqtI ma#nuqShyA# yuqgAni# |
IqyuShI#NAmupaqmA shashva#tInAmAyatIqnAM pra#thaqmoShA vya#dyaut || 1.124.02
eqShA diqvo du#hiqtA pratya#darshiq jyotiqrvasA#nA samaqnA puqrastA#t |
Ruqtasyaq panthAqmanve#ti sAqdhu pra#jAnaqtIvaq na disho# minAti || 1.124.03
upo# adarshi shuqndhyuvoq na vakSho# noqdhA i#vAqvira#kRuta priqyANi# |
aqdmaqsanna sa#saqto boqdhaya#ntI shashvattaqmAgAqtpuna#reqyuShI#NAm || 1.124.04
pUrveq ardheq raja#so aqptyasyaq gavAqM jani#tryakRutaq pra keqtum |
vyu# prathate vitaqraM varI#yaq obhA pRuqNantI# piqtroruqpasthA# || 1.124.05
eqvedeqShA pu#ruqtamA# dRuqshe kaM nAjA#miqM na pari# vRuNakti jAqmim |
aqreqpasA# taqnvAq3q# shAsha#dAnAq nArbhAqdISha#teq na maqho vi#bhAqtI || 1.124.06
aqbhrAqteva# puqMsa e#ti pratIqchI ga#rtAqrugi#va saqnayeq dhanA#nAm |
jAqyevaq patya# ushaqtI suqvAsA# uqShA haqsrevaq ni ri#NIteq apsa#: || 1.124.07
svasAq svasreq jyAya#syaiq yoni#mAraiqgapai#tyasyA: pratiqchakShye#va |
vyuqchChantI# raqshmibhiq: sUrya#syAq~jjya#g~gkte samanaqgA i#vaq vrA: || 1.124.08
AqsAM pUrvA#sAqmaha#suq svasR^I#NAqmapa#rAq pUrvA#maqbhye#ti paqshchAt |
tA: pra#tnaqvannavya#sIrnUqnamaqsme reqvadu#chChantu suqdinA# uqShAsa#: || 1.124.09
pra bo#dhayoSha: pRuNaqto ma#ghoqnyabu#dhyamAnA: paqNaya#: sasantu |
reqvadu#chCha maqghava#dbhyo maghoni reqvatstoqtre sU#nRute jAqraya#ntI || 1.124.10
aveqyama#shvaidyuvaqti: puqrastA#dyuqg~gkte gavA#maruqNAnAqmanI#kam |
vi nUqnamu#chChAqdasa#tiq pra keqturgRuqhaMgRu#haqmupa# tiShThAte aqgni: || 1.124.11
utteq vaya#shchidvasaqtera#paptaqnnara#shchaq ye pi#tuqbhAjoq vyu#ShTau |
aqmA saqte va#hasiq bhUri# vAqmamuSho# devi dAqshuSheq martyA#ya || 1.124.12
asto#DhvaM stomyAq brahma#NAq me&vI#vRudhadhvamushaqtIru#ShAsa: |
yuqShmAka#M devIqrava#sA sanema sahaqsriNa#M cha shaqtina#M chaq vAja#m || 1.124.13

prAqtA ratna#M prAtaqritvA# dadhAtiq taM chi#kiqtvAnpra#tiqgRuhyAq ni dha#tte |
tena# praqjAM vaqrdhaya#mAnaq AyU# rAqyaspoShe#Na sachate suqvIra#: || 1.125.01
suqgura#satsuhiraqNya: svashvo# bRuqhada#smaiq vayaq indro# dadhAti |
yastvAqyantaqM vasu#nA prAtaritvo muqkShIja#yevaq padi#mutsiqnAti# || 1.125.02
Aya#maqdya suqkRuta#M prAqtariqchChanniqShTe: puqtraM vasu#matAq rathe#na |
aqMsho: suqtaM pA#yaya matsaqrasya# kShaqyadvI#raM vardhaya sUqnRutA#bhi: || 1.125.03
upa# kSharantiq sindha#vo mayoqbhuva# IjAqnaM cha# yaqkShyamA#NaM cha dheqnava#: |
pRuqNanta#M chaq papu#riM cha shravaqsyavo# ghRuqtasyaq dhArAq upa# yanti viqshvata#: || 1.125.04
nAka#sya pRuqShThe adhi# tiShThati shriqto ya: pRuqNAtiq sa ha# deqveShu# gachChati |
tasmAq Apo# ghRuqtama#rShantiq sindha#vaqstasmA# iqyaM dakShi#NA pinvateq sadA# || 1.125.05
dakShi#NAvatAqmidiqmAni# chiqtrA dakShi#NAvatAM diqvi sUryA#sa: |
dakShi#NAvanto aqmRuta#M bhajanteq dakShi#NAvantaq: pra ti#rantaq Ayu#: || 1.125.06
mA pRuqNantoq duri#taqmenaq AraqnmA jA#riShu: sUqraya#: suvraqtAsa#: |
aqnyasteShA#M pariqdhira#stuq kashchiqdapRu#Nantamaqbhi saM ya#ntuq shokA#: || 1.125.07

ama#ndAqnstomAqnpra bha#re manIqShA sindhAqvadhi# kShiyaqto bhAqvyasya# |
yo me# saqhasraqmami#mIta saqvAnaqtUrtoq rAjAq shrava# iqchChamA#na: || 1.126.01
shaqtaM rAj~joq nAdha#mAnasya niqShkA~jChaqtamashvAqnpraya#tAnsaqdya Ada#m |
shaqtaM kaqkShIvAq~M asu#rasyaq gonA#M diqvi shravoq&jaraqmA ta#tAna || 1.126.02
upa# mA shyAqvA: svaqnaye#na daqttA vaqdhUma#ntoq dashaq rathA#so asthu: |
ShaqShTi: saqhasraqmanuq gavyaqmAgAqtsana#tkaqkShIvA#~M abhipiqtve ahnA#m || 1.126.03
chaqtvAqriqMshaddasha#rathasyaq shoNA#: saqhasraqsyAgreq shreNi#M nayanti |
maqdaqchyuta#: kRushaqnAva#toq atyA#nkaqkShIva#ntaq uda#mRukShanta paqjrA: || 1.126.04
pUrvAqmanuq praya#tiqmA da#de vaqstrInyuqktA~M aqShTAvaqridhA#yasoq gA: |
suqbandha#voq ye viqshyA# ivaq vrA ana#svantaq: shravaq aiSha#nta paqjrA: || 1.126.05
Aga#dhitAq pari#gadhitAq yA ka#shIqkevaq jag~gga#he |
dadA#tiq mahyaqM yAdu#rIq yAshU#nAM bhoqjyA# shaqtA || 1.126.06
upo#pa meq parA# mRushaq mA me# daqbhrANi# manyathA: |
sarvAqhama#smi romaqshA gaqndhArI#NAmivAviqkA || 1.126.07

aqgniM hotA#raM manyeq dAsva#ntaqM vasu#M sUqnuM saha#so jAqtave#dasaqM vipraqM na jAqtave#dasam |
ya UqrdhvayA# svadhvaqro deqvo deqvAchyA# kRuqpA |
ghRuqtasyaq vibhrA#ShTiqmanu# vaShTi shoqchiShAqjuhvA#nasya saqrpiSha#: || 1.127.01
yaji#ShThaM tvAq yaja#mAnA huvemaq jyeShThaqmag~ggi#rasAM vipraq manma#bhiqrvipre#bhi: shukraq manma#bhi: |
pari#jmAnamivaq dyAM hotA#raM charShaNIqnAm |
shoqchiShke#shaqM vRuSha#NaqM yamiqmA vishaq: prAva#ntu jUqtayeq visha#: || 1.127.02
sa hi puqrU chiqdoja#sA viqrukma#tAq dIdyA#noq bhava#ti druhaMtaqra: pa#raqshurna dru#haMtaqra: |
vIqLu chiqdyasyaq samRu#tauq shruvaqdvane#vaq yatsthiqram |
niq:Shaha#mANo yamateq nAya#te dhanvAqsahAq nAya#te || 1.127.03
dRuqLhA chi#dasmAq anu# duqryathA# viqde teji#ShThAbhiraqraNi#bhirdAqShTyava#seq&gnaye# dAqShTyava#se |
pra ya: puqrUNiq gAha#teq takShaqdvane#va shoqchiShA# |
sthiqrA chiqdannAq ni ri#NAqtyoja#sAq ni sthiqrANi# chiqdoja#sA || 1.127.04
tama#sya pRuqkShamupa#rAsu dhImahiq naktaqM ya: suqdarsha#taroq divA#tarAqdaprA#yuSheq divA#tarAt |
AdaqsyAyuqrgrabha#NavadvIqLu sharmaq na sUqnave# |
bhaqktamabha#ktaqmavoq vyanto# aqjarA# aqgnayoq vyanto# aqjarA#: || 1.127.05
sa hi shardhoq na mAru#taM tuviqShvaNiqrapna#svatIShUqrvarA#sviqShTaniqrArta#nAsviqShTani#: |
Ada#ddhaqvyAnyA#daqdiryaqj~jasya# keqturaqrhaNA# |
adha# smAsyaq harSha#toq hRuShI#vatoq vishve# juShantaq panthAqM nara#: shuqbhe na panthA#m || 1.127.06
dviqtA yadI#M kIqstAso# aqbhidya#vo namaqsyanta# upaqvocha#ntaq bhRuga#vo maqthnanto# dAqshA bhRuga#va: |
aqgnirI#sheq vasU#nAqM shuchiqryo dhaqrNire#ShAm |
priqyA~M a#piqdhI~Mrva#niShIShTaq medhi#raq A va#niShIShTaq medhi#ra: || 1.127.07
vishvA#sAM tvA viqshAM pati#M havAmaheq sarvA#sAM samAqnaM dampa#tiM bhuqje saqtyagi#rvAhasaM bhuqje |
ati#thiqM mAnu#ShANAM piqturna yasyA#saqyA |
aqmI chaq vishve# aqmRutA#saq A vayo# haqvyA deqveShvA vaya#: || 1.127.08
tvama#gneq saha#sAq saha#ntama: shuqShminta#mo jAyase deqvatA#taye raqyirna deqvatA#taye |
shuqShminta#moq hi teq mado# dyuqmninta#ma uqta kratu#: |
adha# smA teq pari# charantyajara shruShTIqvAnoq nAja#ra || 1.127.09
pra vo# maqhe saha#sAq saha#svata uShaqrbudhe# pashuqShe nAgnayeq stomo# babhUtvaqgnaye# |
pratiq yadI#M haqviShmAqnvishvA#suq kShAsuq jogu#ve |
agre# reqbho na ja#rata RuShUqNAM jUrNiqrhota# RuShUqNAm || 1.127.10
sa noq nedi#ShThaqM dadRu#shAnaq A bhaqrAgne# deqvebhiq: sacha#nA: sucheqtunA# maqho rAqya: su#cheqtunA# |
mahi# shaviShTha naskRudhi saqMchakShe# bhuqje aqsyai |
mahi# stoqtRubhyo# maghavansuqvIryaqM mathI#ruqgro na shava#sA || 1.127.11

aqyaM jA#yataq manu#Shoq dharI#maNiq hotAq yaji#ShTha uqshijAqmanu# vraqtamaqgni: svamanu# vraqtam |
viqshvashru#ShTi: sakhIyaqte raqyiri#va shravasyaqte |
ada#bdhoq hotAq ni Sha#dadiqLaspaqde pari#vIta iqLaspaqde || 1.128.01
taM ya#j~jaqsAdhaqmapi# vAtayAmasyRuqtasya# paqthA nama#sA haqviShma#tA deqvatA#tA haqviShma#tA |
sa na# UqrjAmuqpAbhRu#tyaqyA kRuqpA na jU#ryati |
yaM mA#taqrishvAq mana#ve parAqvato# deqvaM bhA: pa#rAqvata#: || 1.128.02
eve#na saqdya: parye#tiq pArthi#vaM muhuqrgI reto# vRuShaqbha: kani#kradaqddadhaqdretaq: kani#kradat |
shaqtaM chakShA#No aqkShabhi#rdeqvo vane#Shu tuqrvaNi#: |
sadoq dadhA#naq upa#reShuq sAnu#Shvaqgni: pare#Shuq sAnu#Shu || 1.128.03
sa suqkratu#: puqrohi#toq dame#dameq&gniryaqj~jasyA#dhvaqrasya# chetatiq kratvA# yaqj~jasya# chetati |
kratvA# veqdhA i#ShUyaqte vishvA# jAqtAni# paspashe |
yato# ghRutaqshrIrati#thiqrajA#yataq vahni#rveqdhA ajA#yata || 1.128.04
kratvAq yada#syaq tavi#ShIShu pRuq~jchateq&gnerave#Na maqrutAqM na bhoqjye#ShiqrAyaq na bhoqjyA# |
sa hi ShmAq dAnaqminva#tiq vasU#nAM cha maqjmanA# |
sa na#strAsate duriqtAda#bhiqhrutaq: shaMsA#daqghAda#bhiqhruta#: || 1.128.05
vishvoq vihA#yA araqtirvasu#rdadheq hasteq dakShi#Ne taqraNiqrna shi#shrathachChravaqsyayAq na shi#shrathat |
vishva#smAq idi#Shudhyaqte de#vaqtrA haqvyamohi#She |
vishva#smAq itsuqkRuteq vAra#mRuNvatyaqgnirdvArAq vyRu#Nvati || 1.128.06
sa mAnu#She vRuqjaneq shaMta#mo hiqtoq3q#&gniryaqj~jeShuq jenyoq na viqshpati#: priqyo yaqj~jeShu# viqshpati#: |
sa haqvyA mAnu#ShANAmiqLA kRuqtAni# patyate |
sa na#strAsateq varu#Nasya dhUqrtermaqho deqvasya# dhUqrte: || 1.128.07
aqgniM hotA#ramILateq vasu#dhitiM priqyaM cheti#ShThamaraqtiM nye#rire havyaqvAhaqM nye#rire |
viqshvAyu#M viqshvave#dasaqM hotA#raM yajaqtaM kaqvim |
deqvAso# raqNvamava#se vasUqyavo# gIqrbhI raqNvaM va#sUqyava#: || 1.128.08

yaM tvaM ratha#mindra meqdhasA#taye&pAqkA santa#miShira praqNaya#siq prAna#vadyaq naya#si |
saqdyashchiqttamaqbhiShTa#yeq karoq vasha#shcha vAqjina#m |
sAsmAka#manavadya tUtujAna veqdhasA#miqmAM vAchaqM na veqdhasA#m || 1.129.01
sa shru#dhiq ya: smAq pRuta#nAsuq kAsu# chiddaqkShAyya# indraq bhara#hUtayeq nRubhiqrasiq pratU#rtayeq nRubhi#: |
ya: shUraiq: sva1q#: sani#tAq yo vipraiqrvAjaqM taru#tA |
tamI#shAqnAsa# iradhanta vAqjina#M pRuqkShamatyaqM na vAqjina#m || 1.129.02
daqsmo hi ShmAq vRuSha#NaqM pinva#siq tvachaqM kaM chi#dyAvIraqraru#M shUraq martya#M parivRuqNakShiq martya#m |
indroqta tubhyaqM taddiqve tadruqdrAyaq svaya#shase |
miqtrAya# vochaqM varu#NAya saqpratha#: sumRuLIqkAya# saqpratha#: || 1.129.03
aqsmAka#M vaq indra#mushmasIqShTayeq sakhA#yaM viqshvAyu#M prAqsahaqM yujaqM vAje#Shu prAqsahaqM yuja#m |
aqsmAkaqM brahmoqtaye&vA# pRuqtsuShuq kAsu# chit |
naqhi tvAq shatruq stara#te stRuqNoShiq yaM vishvaqM shatru#M stRuqNoShiq yam || 1.129.04
ni ShU naqmAti#matiqM kaya#sya chiqtteji#ShThAbhiraqraNi#bhiqrnotibhi#ruqgrAbhi#rugroqtibhi#: |
neShi# Noq yathA# puqrAneqnA: shU#raq manya#se |
vishvA#ni pUqrorapa# parShiq vahni#rAqsA vahni#rnoq achCha# || 1.129.05
pra tadvo#cheyaqM bhavyAqyenda#veq havyoq na ya iqShavAqnmanmaq reja#ti rakShoqhA manmaq reja#ti |
svaqyaM so aqsmadA niqdo vaqdhaira#jeta durmaqtim |
ava# sravedaqghasha#Mso&vataqramava# kShuqdrami#va sravet || 1.129.06
vaqnemaq taddhotra#yA chiqtantyA# vaqnema# raqyiM ra#yiva: suqvIrya#M raqNvaM santa#M suqvIrya#m |
duqrmanmA#naM suqmantu#bhiqremiqShA pRu#chImahi |
A saqtyAbhiqrindra#M dyuqmnahU#tibhiqryaja#traM dyuqmnahU#tibhi: || 1.129.07
praprA# vo aqsme svaya#shobhirUqtI pa#rivaqrga indro# durmatIqnAM darI#mandurmatIqnAm |
svaqyaM sA ri#Shaqyadhyaiq yA na# upeqShe aqtrai: |
haqtema#saqnna va#kShati kShiqptA jUqrNirna va#kShati || 1.129.08
tvaM na# indra rAqyA parI#NasA yAqhi paqthA~M a#neqhasA# puqro yA#hyaraqkShasA# |
sacha#sva na: parAqka A sacha#svAstamIqka A |
pAqhi no# dUqrAdAqrAdaqbhiShTi#bhiq: sadA# pAhyaqbhiShTi#bhi: || 1.129.09
tvaM na# indra rAqyA tarU#ShasoqgraM chi#ttvA mahiqmA sa#kShaqdava#se maqhe miqtraM nAva#se |
oji#ShThaq trAtaqravi#tAq rathaqM kaM chi#damartya |
aqnyamaqsmadri#riSheq: kaM chi#dadrivoq riri#kShantaM chidadriva: || 1.129.10
pAqhi na# indra suShTuta sriqdho#&vayAqtA sadaqmiddu#rmatIqnAM deqva: sandu#rmatIqnAm |
haqntA pAqpasya# raqkShasa#strAqtA vipra#syaq mAva#ta: |
adhAq hi tvA# janiqtA jIja#nadvaso rakShoqhaNa#M tvAq jIja#nadvaso || 1.129.11

endra# yAqhyupa# na: parAqvatoq nAyamachChA# viqdathA#nIvaq satpa#tiqrastaqM rAje#vaq satpa#ti: |
havA#mahe tvA vaqyaM praya#svanta: suqte sachA# |
puqtrAsoq na piqtaraqM vAja#sAtayeq maMhi#ShThaqM vAja#sAtaye || 1.130.01
pibAq soma#mindra suvAqnamadri#bhiq: koshe#na siqktama#vaqtaM na vaMsa#gastAtRuShAqNo na vaMsa#ga: |
madA#ya haryaqtAya# te tuqviShTa#mAyaq dhAya#se |
A tvA# yachChantu haqritoq na sUryaqmahAq vishve#vaq sUrya#m || 1.130.02
avi#ndaddiqvo nihi#taqM guhA# niqdhiM verna garbhaqM pari#vItaqmashma#nyanaqnte aqntarashma#ni |
vraqjaM vaqjrI gavA#mivaq siShA#saqnnag~ggi#rastama: |
apA#vRuNoqdiShaq indraq: parI#vRutAq dvAraq iShaq: parI#vRutA: || 1.130.03
dAqdRuqhAqNo vajraqmindroq gabha#styoq: kShadme#va tiqgmamasa#nAyaq saM shya#dahiqhatyA#yaq saM shya#t |
saqMviqvyAqna oja#sAq shavo#bhirindra maqjmanA# |
taShTe#va vRuqkShaM vaqninoq ni vRu#shchasi paraqshvevaq ni vRu#shchasi || 1.130.04
tvaM vRuthA# naqdya# indraq sartaqve&chChA# samuqdrama#sRujoq rathA#~M iva vAjayaqto rathA#~M iva |
iqta UqtIra#yu~jjata samAqnamarthaqmakShi#tam |
dheqnUri#vaq mana#ve viqshvado#hasoq janA#ya viqshvado#hasa: || 1.130.05
iqmAM teq vAcha#M vasUqyanta# Aqyavoq rathaqM na dhIraq: svapA# atakShiShu: suqmnAyaq tvAma#takShiShu: |
shuqmbhantoq jenya#M yathAq vAje#Shu vipra vAqjina#m |
atya#mivaq shava#se sAqtayeq dhanAq vishvAq dhanA#ni sAqtaye# || 1.130.06
bhiqnatpuro# navaqtimi#ndra pUqraveq divo#dAsAyaq mahi# dAqshuShe# nRutoq vajre#Na dAqshuShe# nRuto |
aqtiqthiqgvAyaq shamba#raM giqreruqgro avA#bharat |
maqho dhanA#niq daya#mAnaq oja#sAq vishvAq dhanAqnyoja#sA || 1.130.07
indra#: saqmatsuq yaja#mAnaqmAryaqM prAvaqdvishve#Shu shaqtamU#tirAqjiShuq sva#rmILheShvAqjiShu# |
mana#veq shAsa#davraqtAntvacha#M kRuqShNAma#randhayat |
dakShaqnna vishva#M tatRuShAqNamo#Shatiq nya#rshasAqnamo#Shati || 1.130.08
sUra#shchaqkraM pra vRu#hajjAqta oja#sA prapiqtve vAcha#maruqNo mu#ShAyatI&shAqna A mu#ShAyati |
uqshanAq yatpa#rAqvato&ja#gannUqtaye# kave |
suqmnAniq vishvAq manu#Sheva tuqrvaNiqrahAq vishve#va tuqrvaNi#: || 1.130.09
sa noq navye#bhirvRuShakarmannuqkthai: purA#M darta: pAqyubhi#: pAhi shaqgmai: |
diqvoqdAqsebhi#rindraq stavA#no vAvRudhIqthA aho#bhirivaq dyau: || 1.130.10

indrA#yaq hi dyaurasu#roq ana#mnaqtendrA#ya maqhI pRu#thiqvI varI#mabhirdyuqmnasA#tAq varI#mabhi: |
indraqM vishve# saqjoSha#so deqvAso# dadhire puqra: |
indrA#yaq vishvAq sava#nAniq mAnu#ShA rAqtAni# santuq mAnu#ShA || 1.131.01
vishve#Shuq hi tvAq sava#neShu tuq~jjate# samAqnamekaqM vRuSha#maNyavaq: pRuthaqksva#: saniqShyavaq: pRutha#k |
taM tvAq nAvaqM na paqrShaNi#M shUqShasya# dhuqri dhI#mahi |
indraqM na yaqj~jaishchiqtaya#nta Aqyavaq stome#bhiqrindra#mAqyava#: || 1.131.02
vi tvA# tatasre mithuqnA a#vaqsyavo# vraqjasya# sAqtA gavya#sya niq:sRujaq: sakSha#nta indra niq:sRuja#: |
yadgaqvyantAq dvA janAq sva1q#ryantA# saqmUha#si |
AqviShkari#kraqdvRuSha#NaM sachAqbhuvaqM vajra#mindra sachAqbhuva#m || 1.131.03
viqduShTe# aqsya vIqrya#sya pUqravaq: puroq yadi#ndraq shAra#dIraqvAti#ra: sAsahAqno aqvAti#ra: |
shAsaqstami#ndraq martyaqmaya#jyuM shavasaspate |
maqhIma#muShNA: pRuthiqvImiqmA aqpo ma#ndasAqna iqmA aqpa: || 1.131.04
Aditte# aqsya vIqrya#sya charkiraqnmade#Shu vRuShannuqshijoq yadAvi#tha sakhIyaqto yadAvi#tha |
chaqkartha# kAqrame#bhyaq: pRuta#nAsuq prava#ntave |
te aqnyAma#nyAM naqdya#M saniShNata shravaqsyanta#: saniShNata || 1.131.05
uqto no# aqsyA uqShaso# juqShetaq hya1q#rkasya# bodhi haqviShoq havI#mabhiq: sva#rShAtAq havI#mabhi: |
yadi#ndraq hanta#veq mRudhoq vRuShA# vajriq~jchike#tasi |
A me# aqsya veqdhasoq navI#yasoq manma# shrudhiq navI#yasa: || 1.131.06
tvaM tami#ndra vAvRudhAqno a#smaqyura#mitraqyanta#M tuvijAtaq martyaqM vajre#Na shUraq martya#m |
jaqhi yo no# aghAqyati# shRuNuqShva suqshrava#stama: |
riqShTaM na yAmaqnnapa# bhUtu durmaqtirvishvApa# bhUtu durmaqti: || 1.131.07

tvayA# vaqyaM ma#ghavaqnpUrvyeq dhanaq indra#tvotA: sAsahyAma pRutanyaqto va#nuqyAma# vanuShyaqta: |
nedi#ShThe aqsminnahaqnyadhi# vochAq nu su#nvaqte |
aqsminyaqj~je vi cha#yemAq bhare# kRuqtaM vA#jaqyantoq bhare# kRuqtam || 1.132.01
svaqrjeqShe bhara# Aqprasyaq vakma#nyuShaqrbudhaq: svasmiqnna~jja#si krAqNasyaq svasmiqnna~jja#si |
ahaqnnindroq yathA# viqde shIqrShNAshI#rShNopaqvAchya#: |
aqsmaqtrA te# saqdhrya#ksantu rAqtayo# bhaqdrA bhaqdrasya# rAqtaya#: || 1.132.02
tattu praya#: praqtnathA# te shushukvaqnaM yasmi#nyaqj~je vAraqmakRu#Nvataq kShaya#mRuqtasyaq vAra#siq kShaya#m |
vi tadvo#cheqradha# dviqtAnta: pa#shyanti raqshmibhi#: |
sa ghA# videq anvindro# gaqveSha#No bandhuqkShidbhyo# gaqveSha#Na: || 1.132.03
nU iqtthA te# pUqrvathA# cha praqvAchyaqM yadag~ggi#roqbhyo&vRu#Noqrapa# vraqjamindraq shikShaqnnapa# vraqjam |
aibhya#: samAqnyA diqshAsmabhya#M jeShiq yotsi# cha |
suqnvadbhyo# randhayAq kaM chi#davraqtaM hRu#NAqyanta#M chidavraqtam || 1.132.04
saM yajjanAqnkratu#bhiq: shUra# IqkShayaqddhane# hiqte ta#ruShanta shravaqsyavaq: pra ya#kShanta shravaqsyava#: |
tasmAq Ayu#: praqjAvaqdidbAdhe# archaqntyoja#sA |
indra# oqkya#M didhiShanta dhIqtayo# deqvA~M achChAq na dhIqtaya#: || 1.132.05
yuqvaM tami#ndrAparvatA puroqyudhAq yo na#: pRutaqnyAdapaq taMtaqmiddha#taqM vajre#Naq taMtaqmiddha#tam |
dUqre chaqttAya# chChantsaqdgaha#naqM yadina#kShat |
aqsmAkaqM shatrUqnpari# shUra viqshvato# daqrmA da#rShIShTa viqshvata#: || 1.132.06

uqbhe pu#nAmiq roda#sI Ruqtenaq druho# dahAmiq saM maqhIra#niqndrA: |
aqbhiqvlagyaq yatra# haqtA aqmitrA# vailasthAqnaM pari# tRuqLhA ashe#ran || 1.133.01
aqbhiqvlagyA# chidadriva: shIqrShA yA#tuqmatI#nAm |
Chiqndhi va#TUqriNA# paqdA maqhAva#TUriNA paqdA || 1.133.02
avA#sAM maghava~jjahiq shardho# yAtuqmatI#nAm |
vaiqlaqsthAqnaqke a#rmaqke maqhAvai#lasthe armaqke || 1.133.03
yAsA#M tiqsra: pa#~jchAqshato#&bhivlaqg~ggairaqpAva#pa: |
tatsu te# manAyati taqkatsu te# manAyati || 1.133.04
piqshag~gga#bhRuShTimambhRuqNaM piqshAchi#mindraq saM mRu#Na |
sarvaqM rakShoq ni ba#rhaya || 1.133.05
aqvarmaqha i#ndra dAdRuqhi shruqdhI na#: shuqshochaq hi dyau: kShA na bhIqShA~M a#drivo ghRuqNAnna bhIqShA~M a#driva: |
shuqShminta#moq hi shuqShmibhi#rvaqdhairuqgrebhiqrIya#se |
apU#ruShaghno apratIta shUraq satva#bhistrisaqptai: shU#raq satva#bhi: || 1.133.06
vaqnotiq hi suqnvankShayaqM parI#Nasa: sunvAqno hi ShmAq yajaqtyavaq dviSho# deqvAnAqmavaq dviSha#: |
suqnvAqna itsi#ShAsati saqhasrA# vAqjyavRu#ta: |
suqnvAqnAyendro# dadAtyAqbhuva#M raqyiM da#dAtyAqbhuva#m || 1.133.07

A tvAq juvo# rArahAqNA aqbhi prayoq vAyoq vaha#ntviqha pUqrvapI#tayeq soma#sya pUqrvapI#taye |
UqrdhvA teq anu# sUqnRutAq mana#stiShThatu jAnaqtI |
niqyutva#tAq ratheqnA yA#hi dAqvaneq vAyo# maqkhasya# dAqvane# || 1.134.01
manda#ntu tvA maqndino# vAyaqvinda#voq&smatkrAqNAsaq: sukRu#tA aqbhidya#voq gobhi#: krAqNA aqbhidya#va: |
yaddha# krAqNA iqradhyaiq dakShaqM sacha#nta Uqtaya#: |
saqdhrIqchIqnA niqyuto# dAqvaneq dhiyaq upa# bruvata IqM dhiya#: || 1.134.02
vAqyuryu#g~gkteq rohi#tA vAqyura#ruqNA vAqyU rathe# ajiqrA dhuqri voLha#veq vahi#ShThA dhuqri voLha#ve |
pra bo#dhayAq pura#MdhiM jAqra A sa#saqtImi#va |
pra cha#kShayaq roda#sI vAsayoqShasaq: shrava#se vAsayoqShasa#: || 1.134.03
tubhya#muqShAsaq: shucha#ya: parAqvati# bhaqdrA vastrA# tanvateq daMsu# raqshmiShu# chiqtrA navye#Shu raqshmiShu# |
tubhya#M dheqnu: sa#baqrdughAq vishvAq vasU#ni dohate |
aja#nayo maqruto# vaqkShaNA#bhyo diqva A vaqkShaNA#bhya: || 1.134.04
tubhya#M shuqkrAsaq: shucha#yasturaqNyavoq made#ShUqgrA i#ShaNanta bhuqrvaNyaqpAmi#Shanta bhuqrvaNi# |
tvAM tsAqrI dasa#mAnoq bhaga#mITTe takvaqvIye# |
tvaM vishva#smAqdbhuva#nAtpAsiq dharma#NAsuqryA#tpAsiq dharma#NA || 1.134.05
tvaM no# vAyaveShAqmapU#rvyaq: somA#nAM prathaqma: pIqtima#rhasi suqtAnA#M pIqtima#rhasi |
uqto viqhutma#tInAM viqshAM va#vaqrjuShI#NAm |
vishvAq itte# dheqnavo# duhra Aqshira#M ghRuqtaM du#hrata Aqshira#m || 1.134.06

stIqrNaM baqrhirupa# no yAhi vIqtaye# saqhasre#Na niqyutA# niyutvate shaqtinI#bhirniyutvate |
tubhyaqM hi pUqrvapI#taye deqvA deqvAya# yemiqre |
pra te# suqtAsoq madhu#manto asthiraqnmadA#yaq kratve# asthiran || 1.135.01
tubhyAqyaM somaq: pari#pUtoq adri#bhi spAqrhA vasA#naq: pariq kosha#marShati shuqkrA vasA#no arShati |
tavAqyaM bhAqga AqyuShuq somo# deqveShu# hUyate |
vaha# vAyo niqyuto# yAhyasmaqyurju#ShAqNo yA#hyasmaqyu: || 1.135.02
A no# niqyudbhi#: shaqtinI#bhiradhvaqraM sa#haqsriNI#bhiqrupa# yAhi vIqtayeq vAyo# haqvyAni# vIqtaye# |
tavAqyaM bhAqga Ruqtviyaq: sara#shmiq: sUryeq sachA# |
aqdhvaqryubhiqrbhara#mANA ayaMsataq vAyo# shuqkrA a#yaMsata || 1.135.03
A vAqM ratho# niqyutvA#nvakShaqdava#seq&bhi prayA#Msiq sudhi#tAni vIqtayeq vAyo# haqvyAni# vIqtaye# |
piba#taqM madhvoq andha#sa: pUrvaqpeyaqM hi vA#M hiqtam |
vAyaqvA chaqndreNaq rAdhaqsA ga#taqmindra#shchaq rAdhaqsA ga#tam || 1.135.04
A vAqM dhiyo# vavRutyuradhvaqrA~M upeqmamindu#M marmRujanta vAqjina#mAqshumatyaqM na vAqjina#m |
teShA#M pibatamasmaqyU A no# gantamiqhotyA |
indra#vAyU suqtAnAqmadri#bhiryuqvaM madA#ya vAjadA yuqvam || 1.135.05
iqme vAqM somA# aqpsvA suqtA iqhAdhvaqryubhiqrbhara#mANA ayaMsataq vAyo# shuqkrA a#yaMsata |
eqte vA#maqbhya#sRukShata tiqra: paqvitra#mAqshava#: |
yuqvAqyavo&tiq romA#NyaqvyayAq somA#soq atyaqvyayA# || 1.135.06
ati# vAyo sasaqto yA#hiq shashva#toq yatraq grAvAq vada#tiq tatra# gachChataM gRuqhamindra#shcha gachChatam |
vi sUqnRutAq dadRu#sheq rIya#te ghRuqtamA pUqrNayA# niqyutA# yAtho adhvaqramindra#shcha yAtho adhvaqram || 1.135.07
atrAhaq tadva#hetheq madhvaq Ahu#tiqM yama#shvaqtthamu#paqtiShTha#nta jAqyavoq&sme te sa#ntu jAqyava#: |
sAqkaM gAvaq: suva#teq pachya#teq yavoq na te# vAyaq upa# dasyanti dheqnavoq nApa# dasyanti dheqnava#: || 1.135.08
iqme ye teq su vA#yo bAqhvo#jasoq&ntarnaqdI te# paqtaya#ntyuqkShaNoq mahiq vrAdha#nta uqkShaNa#: |
dhanva#~jchiqdye a#nAqshavo# jIqrAshchiqdagi#raukasa: |
sUrya#syeva raqshmayo# durniqyanta#voq hasta#yordurniqyanta#va: || 1.135.09

pra su jyeShTha#M nichiqrAbhyA#M bRuqhannamo# haqvyaM maqtiM bha#ratA mRuLaqyadbhyAqM svAdi#ShThaM mRuLaqyadbhyA#m |
tA saqmrAjA# ghRuqtAsu#tI yaqj~jeya#j~jaq upa#stutA |
athai#no: kShaqtraM na kuta#shchaqnAdhRuShe# devaqtvaM nU chi#dAqdhRuShe# || 1.136.01
ada#rshi gAqturuqraveq varI#yasIq panthA# Ruqtasyaq sama#yaMsta raqshmibhiqshchakShuqrbhaga#sya raqshmibhi#: |
dyuqkShaM miqtrasyaq sAda#namaryaqmNo varu#Nasya cha |
athA# dadhAte bRuqhaduqkthyaM1q# vaya# upaqstutya#M bRuqhadvaya#: || 1.136.02
jyoti#ShmatIqmadi#tiM dhAraqyatkShi#tiqM sva#rvatIqmA sa#chete diqvedi#ve jAgRuqvAMsA# diqvedi#ve |
jyoti#ShmatkShaqtramA#shAte AdiqtyA dAnu#naqspatI# |
miqtrastayoqrvaru#No yAtaqyajja#no&ryaqmA yA#taqyajja#na: || 1.136.03
aqyaM miqtrAyaq varu#NAyaq shaMta#maq: somo# bhUtvavaqpAneqShvAbha#go deqvo deqveShvAbha#ga: |
taM deqvAso# juSherataq vishve# aqdya saqjoSha#sa: |
tathA# rAjAnA karathoq yadIma#haq RutA#vAnAq yadIma#he || 1.136.04
yo miqtrAyaq varu#NAqyAvi#dhaqjjano#&naqrvANaqM taM pari# pAtoq aMha#so dAqshvAMsaqM martaqmaMha#sa: |
tama#ryaqmAbhi ra#kShatyRujUqyantaqmanu# vraqtam |
uqkthairya e#no: pariqbhUSha#ti vraqtaM stomai#rAqbhUSha#ti vraqtam || 1.136.05
namo# diqve bRu#haqte roda#sIbhyAM miqtrAya# vochaqM varu#NAya mIqLhuShe# sumRuLIqkAya# mIqLhuShe# |
indra#maqgnimupa# stuhi dyuqkShama#ryaqmaNaqM bhaga#m |
jyogjIva#nta: praqjayA# sachemahiq soma#syoqtI sa#chemahi || 1.136.06
UqtI deqvAnA#M vaqyamindra#vanto maMsIqmahiq svaya#shaso maqrudbhi#: |
aqgnirmiqtro varu#Naq: sharma# yaMsaqntada#shyAma maqghavA#no vaqyaM cha# || 1.136.07

suqShuqmA yA#taqmadri#bhiqrgoshrI#tA matsaqrA iqme somA#so matsaqrA iqme |
A rA#jAnA divispRushAsmaqtrA ga#ntaqmupa# na: |
iqme vA#M mitrAvaruNAq gavA#shiraq: somA#: shuqkrA gavA#shira: || 1.137.01
iqma A yA#taqminda#vaq: somA#soq dadhyA#shira: suqtAsoq dadhyA#shira: |
uqta vA#muqShaso# buqdhi sAqkaM sUrya#sya raqshmibhi#: |
suqto miqtrAyaq varu#NAya pIqtayeq chAru#rRuqtAya# pIqtaye# || 1.137.02
tAM vA#M dheqnuM na vA#saqrImaqMshuM du#haqntyadri#bhiq: soma#M duhaqntyadri#bhi: |
aqsmaqtrA ga#ntaqmupa# noq&rvA~jchAq soma#pItaye |
aqyaM vA#M mitrAvaruNAq nRubhi#: suqta: somaq A pIqtaye# suqta: || 1.137.03

prapra# pUqShNastu#vijAqtasya# shasyate mahiqtvama#sya taqvasoq na ta#ndate stoqtrama#syaq na ta#ndate |
archA#mi sumnaqyannaqhamantyU#tiM mayoqbhuva#m |
vishva#syaq yo mana# Ayuyuqve maqkho deqva A#yuyuqve maqkha: || 1.138.01
pra hi tvA# pUShannajiqraM na yAma#niq stome#bhi: kRuqNva RuqNavoq yathAq mRudhaq uShTroq na pI#paroq mRudha#: |
huqve yattvA# mayoqbhuva#M deqvaM saqkhyAyaq martya#: |
aqsmAka#mAg~ggUqShAndyuqmnina#skRudhiq vAje#Shu dyuqmnina#skRudhi || 1.138.02
yasya# te pUShansaqkhye vi#paqnyavaq: kratvA# chiqtsanto&va#sA bubhujriqra itiq kratvA# bubhujriqre |
tAmanu# tvAq navI#yasIM niqyuta#M rAqya I#mahe |
ahe#LamAna urushaMsaq sarI# bhavaq vAje#vAjeq sarI# bhava || 1.138.03
aqsyA Uq Shu Naq upa# sAqtaye# bhuqvo&he#LamAno rariqvA~M a#jAshva shravasyaqtAma#jAshva |
o Shu tvA# vavRutImahiq stome#bhirdasma sAqdhubhi#: |
naqhi tvA# pUShannatiqmanya# AghRuNeq na te# saqkhyama#pahnuqve || 1.138.04

astuq shrauSha#T puqro aqgnIM dhiqyA da#dhaq A nu tachChardho# diqvyaM vRu#NImaha indravAqyU vRu#NImahe |
yaddha# krAqNA viqvasva#tiq nAbhA# saqMdAyiq navya#sI |
adhaq pra sU naq upa# yantu dhIqtayo# deqvA~M achChAq na dhIqtaya#: || 1.139.01
yaddhaq tyanmi#trAvaruNAvRuqtAdadhyA#daqdAtheq anRu#taqM svena# maqnyunAq dakSha#syaq svena# maqnyunA# |
yuqvoriqtthAdhiq sadmaqsvapa#shyAma hiraqNyaya#m |
dhIqbhishchaqna mana#sAq svebhi#raqkShabhiq: soma#syaq svebhi#raqkShabhi#: || 1.139.02
yuqvAM stome#bhirdevaqyanto# ashvinAshrAqvaya#nta ivaq shloka#mAqyavo# yuqvAM haqvyAbhyAq3q#yava#: |
yuqvorvishvAq adhiq shriyaq: pRukSha#shcha vishvavedasA |
pruqShAqyante# vAM paqvayo# hiraqNyayeq rathe# dasrA hiraqNyaye# || 1.139.03
ache#ti dasrAq vyu1q# nAka#mRuNvatho yuq~jjate# vAM rathaqyujoq divi#ShTiShvadhvaqsmAnoq divi#ShTiShu |
adhi# vAqM sthAma# vaqndhureq rathe# dasrA hiraqNyaye# |
paqthevaq yantA#vanuqshAsa#tAq rajo&~jja#sAq shAsa#tAq raja#: || 1.139.04
shachI#bhirna: shachIvasUq divAq nakta#M dashasyatam |
mA vA#M rAqtirupa# dasaqtkadA# chaqnAsmadrAqti: kadA# chaqna || 1.139.05
vRuSha#nnindra vRuShaqpANA#saq inda#va iqme suqtA adri#ShutAsa uqdbhidaqstubhya#M suqtAsa# uqdbhida#: |
te tvA# mandantu dAqvane# maqhe chiqtrAyaq rAdha#se |
gIqrbhirgi#rvAhaq stava#mAnaq A ga#hi sumRuLIqko naq A ga#hi || 1.139.06
o ShU No# agne shRuNuhiq tvamI#Liqto deqvebhyo# bravasi yaqj~jiye#bhyoq rAja#bhyo yaqj~jiye#bhya: |
yaddhaq tyAmag~ggi#robhyo dheqnuM de#vAq ada#ttana |
vi tAM du#hre aryaqmA kaqrtarIq sachA#~M eqSha tAM ve#da meq sachA# || 1.139.07
mo Shu vo# aqsmadaqbhi tAniq pauMsyAq sanA# bhUvandyuqmnAniq mota jA#riShuraqsmatpuqrota jA#riShu: |
yadva#shchiqtraM yuqgeyu#geq navyaqM ghoShAqdama#rtyam |
aqsmAsuq tanma#rutoq yachcha# duqShTara#M didhRuqtA yachcha# duqShTara#m || 1.139.08
daqdhyag~gha# me jaqnuShaqM pUrvoq ag~ggi#rA: priqyame#dhaq: kaNvoq atriqrmanu#rviduqste meq pUrveq manu#rvidu: |
teShA#M deqveShvAya#tiraqsmAkaqM teShuq nAbha#ya: |
teShA#M paqdenaq mahyA na#me giqrendrAqgnI A na#me giqrA || 1.139.09
hotA# yakShadvaqnino# vantaq vAryaqM bRuhaqspati#ryajati veqna uqkShabhi#: puruqvAre#bhiruqkShabhi#: |
jaqgRuqbhmA dUqraA#dishaqM shlokaqmadreqradhaq tmanA# |
adhA#rayadaraqrindA#ni suqkratu#: puqrU sadmA#ni suqkratu#: || 1.139.10
ye de#vAso diqvyekA#dashaq stha pRu#thiqvyAmadhyekA#dashaq stha |
aqpsuqkShito# mahiqnaikA#dashaq stha te de#vAso yaqj~jamiqmaM ju#Shadhvam || 1.139.11

veqdiqShade# priqyadhA#mAya suqdyute# dhAqsimi#vaq pra bha#rAq yoni#maqgnaye# |
vastre#Neva vAsayAq manma#nAq shuchi#M jyoqtIra#thaM shuqkrava#rNaM tamoqhana#m || 1.140.01
aqbhi dviqjanmA# triqvRudanna#mRujyate saMvatsaqre vA#vRudhe jaqgdhamIq puna#: |
aqnyasyAqsA jiqhvayAq jenyoq vRuShAq nya1q#nyena# vaqnino# mRuShTa vAraqNa: || 1.140.02
kRuqShNaqprutau# veviqje a#sya saqkShitA# uqbhA ta#rete aqbhi mAqtarAq shishu#m |
prAqchAji#hvaM dhvaqsaya#ntaM tRuShuqchyutaqmA sAchyaqM kupa#yaqM vardha#naM piqtu: || 1.140.03
muqmuqkShvoq3q# mana#ve mAnavasyaqte ra#ghuqdruva#: kRuqShNasI#tAsa Uq juva#: |
aqsaqmaqnA a#jiqrAso# raghuqShyadoq vAta#jUtAq upa# yujyanta Aqshava#: || 1.140.04
Ada#syaq te dhvaqsaya#ntoq vRuthe#rate kRuqShNamabhvaqM mahiq varpaq: kari#krata: |
yatsI#M maqhImaqvaniqM prAbhi marmRu#shadabhishvaqsanstaqnayaqnnetiq nAna#dat || 1.140.05
bhUShaqnna yo&dhi# baqbhrUShuq namna#teq vRuShe#vaq patnI#raqbhye#tiq roru#vat |
oqjAqyamA#nastaqnva#shcha shumbhate bhIqmo na shRug~ggA# davidhAva duqrgRubhi#: || 1.140.06
sa saqMstiro# viqShTiraq: saM gRu#bhAyati jAqnanneqva jA#naqtIrnityaq A sha#ye |
puna#rvardhanteq api# yanti deqvya#maqnyadvarpa#: piqtro: kRu#Nvateq sachA# || 1.140.07
tamaqgruva#: keqshinIq: saM hi re#bhiqra UqrdhvAsta#sthurmaqmruShIq: prAyaveq puna#: |
tAsA#M jaqrAM pra#muq~jchanne#tiq nAna#daqdasuqM para#M jaqnaya#~jjIqvamastRu#tam || 1.140.08
aqdhIqvAqsaM pari# mAqtU riqhannaha# tuviqgrebhiq: satva#bhiryAtiq vi jraya#: |
vayoq dadha#tpaqdvateq reri#haqtsadAnuq shyenI# sachate vartaqnIraha# || 1.140.09
aqsmAka#magne maqghava#tsu dIdiqhyadhaq shvasI#vAnvRuShaqbho damU#nA: |
aqvAsyAq shishu#matIradIdeqrvarme#va yuqtsu pa#riqjarbhu#rANa: || 1.140.10
iqdama#gneq sudhi#taqM durdhi#tAqdadhi# priqyAdu# chiqnmanma#naq: preyo# astu te |
yatte# shuqkraM taqnvoq3q# rocha#teq shuchiq tenAqsmabhya#M vanaseq ratnaqmA tvam || 1.140.11
rathA#yaq nAva#muqta no# gRuqhAyaq nityA#ritrAM paqdvatI#M rAsyagne |
aqsmAka#M vIqrA~M uqta no# maqghonoq janA#~Mshchaq yA pAqrayAqchCharmaq yA cha# || 1.140.12
aqbhI no# agna uqkthamijju#guryAq dyAvAqkShAmAq sindha#vashchaq svagU#rtA: |
gavyaqM yavyaqM yanto# dIqrghAheShaqM vara#maruqNyo# varanta || 1.140.13

baLiqtthA tadvapu#She dhAyi darshaqtaM deqvasyaq bhargaq: saha#soq yatoq jani# |
yadIqmupaq hvara#teq sAdha#te maqtirRuqtasyaq dhenA# anayanta saqsruta#: || 1.141.01
pRuqkSho vapu#: pituqmAnnityaq A sha#ye dviqtIyaqmA saqptashi#vAsu mAqtRuShu# |
tRuqtIya#masya vRuShaqbhasya# doqhaseq dasha#pramatiM janayantaq yoSha#Na: || 1.141.02
niryadI#M buqdhnAnma#hiqShasyaq varpa#sa IshAqnAsaq: shava#sAq kranta# sUqraya#: |
yadIqmanu# praqdivoq madhva# Adhaqve guhAq santa#M mAtaqrishvA# mathAqyati# || 1.141.03
pra yatpiqtu: pa#raqmAnnIqyateq paryA pRuqkShudho# vIqrudhoq daMsu# rohati |
uqbhA yada#sya jaqnuShaqM yadinva#taq Adidyavi#ShTho abhavadghRuqNA shuchi#: || 1.141.04
AdinmAqtR^IrAvi#shaqdyAsvA shuchiqrahi#MsyamAna urviqyA vi vA#vRudhe |
anuq yatpUrvAq aru#hatsanAqjuvoq ni navya#sIqShvava#rAsu dhAvate || 1.141.05
AdiddhotA#raM vRuNateq divi#ShTiShuq bhaga#miva papRuchAqnAsa# Ru~jjate |
deqvAnyatkratvA# maqjmanA# puruShTuqto martaqM shaMsa#M viqshvadhAq vetiq dhAya#se || 1.141.06
vi yadasthA#dyajaqto vAta#chodito hvAqro na vakvA# jaqraNAq anA#kRuta: |
tasyaq patma#ndaqkShuSha#: kRuqShNaja#Mhasaq: shuchi#janmanoq rajaq A vya#dhvana: || 1.141.07
rathoq na yAqta: shikva#bhi: kRuqto dyAmag~gge#bhiraruqShebhi#rIyate |
Ada#syaq te kRuqShNAso# dakShi sUqrayaq: shUra#syeva tveqShathA#dIShateq vaya#: || 1.141.08
tvayAq hya#gneq varu#No dhRuqtavra#to miqtra: shA#shaqdre a#ryaqmA suqdAna#va: |
yatsIqmanuq kratu#nA viqshvathA# viqbhuraqrAnna neqmi: pa#riqbhUrajA#yathA: || 1.141.09
tvama#gne shashamAqnAya# sunvaqte ratna#M yaviShTha deqvatA#timinvasi |
taM tvAq nu navya#M sahaso yuvanvaqyaM bhagaqM na kAqre ma#hiratna dhImahi || 1.141.10
aqsme raqyiM na svarthaqM damU#nasaqM bhagaqM dakShaqM na pa#pRuchAsi dharNaqsim |
raqshmI~Mri#vaq yo yama#tiq janma#nI uqbhe deqvAnAqM shaMsa#mRuqta A cha# suqkratu#: || 1.141.11
uqta na#: suqdyotmA# jIqrAshvoq hotA# maqndra: shRu#Navachchaqndrara#tha: |
sa no# neShaqnneSha#tamaiqramU#roq&gnirvAqmaM su#viqtaM vasyoq achCha# || 1.141.12
astA#vyaqgni: shimI#vadbhiraqrkai: sAmrA#jyAya prataqraM dadhA#na: |
aqmI chaq ye maqghavA#no vaqyaM chaq mihaqM na sUroq atiq niShTa#tanyu: || 1.141.13

sami#ddho agnaq A va#ha deqvA~M aqdya yaqtasru#che |
tantu#M tanuShva pUqrvyaM suqtaso#mAya dAqshuShe# || 1.142.01
ghRuqtava#ntaqmupa# mAsiq madhu#mantaM tanUnapAt |
yaqj~jaM vipra#syaq mAva#ta: shashamAqnasya# dAqshuSha#: || 1.142.02
shuchi#: pAvaqko adbhu#toq madhvA# yaqj~jaM mi#mikShati |
narAqshaMsaqstrirA diqvo deqvo deqveShu# yaqj~jiya#: || 1.142.03
IqLiqto a#gnaq A vaqhendra#M chiqtramiqha priqyam |
iqyaM hi tvA# maqtirmamAchChA# sujihva vaqchyate# || 1.142.04
stRuqNAqnAso# yaqtasru#cho baqrhiryaqj~je sva#dhvaqre |
vRuq~jje deqvavya#chastamaqmindrA#yaq sharma# saqpratha#: || 1.142.05
vi shra#yantAmRutAqvRudha#: praqyai deqvebhyo# maqhI: |
pAqvaqkAsa#: puruqspRuhoq dvAro# deqvIra#saqshchata#: || 1.142.06
A bhanda#mAneq upA#keq naktoqShAsA# suqpesha#sA |
yaqhvI Ruqtasya# mAqtarAq sIda#tAM baqrhirA suqmat || 1.142.07
maqndraji#hvA juguqrvaNIq hotA#rAq daivyA# kaqvI |
yaqj~jaM no# yakShatAmiqmaM siqdhramaqdya di#viqspRusha#m || 1.142.08
shuchi#rdeqveShvarpi#tAq hotrA# maqrutsuq bhAra#tI |
iLAq sara#svatI maqhI baqrhi: sI#dantu yaqj~jiyA#: || 1.142.09
tanna#stuqrIpaqmadbhu#taM puqru vAra#M puqru tmanA# |
tvaShTAq poShA#yaq vi Shya#tu rAqye nAbhA# no asmaqyu: || 1.142.10
aqvaqsRuqjannupaq tmanA# deqvAnya#kShi vanaspate |
aqgnirhaqvyA su#ShUdati deqvo deqveShuq medhi#ra: || 1.142.11
pUqShaqNvate# maqrutva#te viqshvade#vAya vAqyave# |
svAhA# gAyaqtrave#pase haqvyamindrA#ya kartana || 1.142.12
svAhA#kRutAqnyA gaqhyupa# haqvyAni# vIqtaye# |
indrA ga#hi shruqdhI havaqM tvAM ha#vante adhvaqre || 1.142.13

pra tavya#sIqM navya#sIM dhIqtimaqgnaye# vAqcho maqtiM saha#sa: sUqnave# bhare |
aqpAM napAqdyo vasu#bhi: saqha priqyo hotA# pRuthiqvyAM nyasI#dadRuqtviya#: || 1.143.01
sa jAya#mAna: paraqme vyo#manyAqviraqgnira#bhavanmAtaqrishva#ne |
aqsya kratvA# samidhAqnasya# maqjmanAq pra dyAvA# shoqchi: pRu#thiqvI a#rochayat || 1.143.02
aqsya tveqShA aqjarA# aqsya bhAqnava#: susaqMdRusha#: suqpratI#kasya suqdyuta#: |
bhAtva#kShasoq atyaqkturna sindha#voq&gne re#janteq asa#santo aqjarA#: || 1.143.03
yame#riqre bhRuga#vo viqshvave#dasaqM nAbhA# pRuthiqvyA bhuva#nasya maqjmanA# |
aqgniM taM gIqrbhirhi#nuhiq sva A dameq ya ekoq vasvoq varu#Noq na rAja#ti || 1.143.04
na yo varA#ya maqrutA#miva svaqna: sene#va sRuqShTA diqvyA yathAqshani#: |
aqgnirjambhai#stigiqtaira#ttiq bharva#ti yoqdho na shatrUqnsa vanAq nyRu#~jjate || 1.143.05
kuqvinno# aqgniruqchatha#syaq vIrasaqdvasu#Shkuqvidvasu#bhiq: kAma#mAqvara#t |
choqda: kuqvittu#tuqjyAtsAqtayeq dhiyaq: shuchi#pratIkaqM tamaqyA dhiqyA gRu#Ne || 1.143.06
ghRuqtapra#tIkaM va Ruqtasya# dhUqrShada#maqgniM miqtraM na sa#midhAqna Ru#~jjate |
indhA#no aqkro viqdathe#Shuq dIdya#chChuqkrava#rNAqmudu# no yaMsateq dhiya#m || 1.143.07
apra#yuchChaqnnapra#yuchChadbhiragne shiqvebhi#rna: pAqyubhi#: pAhi shaqgmai: |
ada#bdhebhiqradRu#pitebhiriqShTe&ni#miShadbhiq: pari# pAhi noq jA: || 1.143.08

etiq pra hotA# vraqtama#sya mAqyayoqrdhvAM dadhA#naq: shuchi#peshasaqM dhiya#m |
aqbhi srucha#: kramate dakShiNAqvRutoq yA a#syaq dhAma# prathaqmaM haq niMsa#te || 1.144.01
aqbhImRuqtasya# doqhanA# anUShataq yonau# deqvasyaq sada#neq parI#vRutA: |
aqpAmuqpastheq vibhRu#toq yadAva#saqdadha# svaqdhA a#dhayaqdyAbhiqrIya#te || 1.144.02
yuyU#Shataq: sava#yasAq tadidvapu#: samAqnamartha#M viqtari#tratA miqtha: |
AdIqM bhagoq na havyaq: samaqsmadA voLhuqrna raqshmInsama#yaMstaq sAra#thi: || 1.144.03
yamIqM dvA sava#yasA sapaqryata#: samAqne yonA# mithuqnA samo#kasA |
divAq na nakta#M paliqto yuvA#jani puqrU chara#nnaqjaroq mAnu#ShA yuqgA || 1.144.04
tamI#M hinvanti dhIqtayoq dashaq vrisho# deqvaM martA#sa Uqtaye# havAmahe |
dhanoqradhi# praqvataq A sa Ru#Nvatyabhiqvraja#dbhirvaqyunAq navA#dhita || 1.144.05
tvaM hya#gne diqvyasyaq rAja#siq tvaM pArthi#vasya pashuqpA i#vaq tmanA# |
enI# ta eqte bRu#haqtI a#bhiqshriyA# hiraqNyayIq vakva#rI baqrhirA#shAte || 1.144.06
agne# juqShasvaq prati# haryaq tadvachoq mandraq svadhA#vaq Ruta#jAtaq sukra#to |
yo viqshvata#: praqtyag~gg~gasi# darshaqto raqNva: saMdRu#ShTau pituqmA~M i#vaq kShaya#: || 1.144.07

taM pRu#chChatAq sa ja#gAmAq sa ve#daq sa chi#kiqtvA~M I#yateq sA nvI#yate |
tasmi#nsanti praqshiShaqstasmi#nniqShTayaq: sa vAja#syaq shava#sa: shuqShmiNaqspati#: || 1.145.01
tamitpRu#chChantiq na siqmo vi pRu#chChatiq svene#vaq dhIroq mana#sAq yadagra#bhIt |
na mRu#Shyate prathaqmaM nApa#raqM vachoq&sya kratvA# sachateq apra#dRupita: || 1.145.02
tamidga#chChanti juqhva1q#stamarva#tIqrvishvAqnyeka#: shRuNavaqdvachA#Msi me |
puqruqpraiqShastatu#riryaj~jaqsAdhaqno&chChi#drotiq: shishuqrAda#ttaq saM rabha#: || 1.145.03
uqpaqsthAya#M charatiq yatsaqmAra#ta saqdyo jAqtasta#tsAraq yujye#bhi: |
aqbhi shvAqntaM mRu#shate nAqndye# muqde yadIqM gachCha#ntyushaqtIra#piShThiqtam || 1.145.04
sa I#M mRuqgo apyo# vanaqrgurupa# tvaqchyu#paqmasyAqM ni dhA#yi |
vya#bravIdvaqyunAq martye#bhyoq&gnirviqdvA~M Ru#taqchiddhi saqtya: || 1.145.05

triqmUqrdhAna#M saqptara#shmiM gRuNIqShe&nU#namaqgniM piqtroruqpasthe# |
niqShaqttama#syaq chara#to dhruqvasyaq vishvA# diqvo ro#chaqnApa#priqvAMsa#m || 1.146.01
uqkShA maqhA~M aqbhi va#vakSha ene aqjara#stasthAviqtaU#tirRuqShva: |
uqrvyA: paqdo ni da#dhAtiq sAnau# riqhantyUdho# aruqShAso# asya || 1.146.02
saqmAqnaM vaqtsamaqbhi saqMchara#ntIq viShva#gdheqnU vi cha#rata: suqmeke# |
aqnaqpaqvRuqjyA~M adhva#noq mimA#neq vishvAqnketAq~M adhi# maqho dadhA#ne || 1.146.03
dhIrA#sa: paqdaM kaqvayo# nayantiq nAnA# hRuqdA rakSha#mANA ajuqryam |
siShA#santaq: parya#pashyantaq sindhu#mAqvire#bhyo abhavaqtsUryoq nR^In || 1.146.04
diqdRuqkSheNyaq: pariq kAShThA#suq jenya# IqLenyo# maqho arbhA#ya jIqvase# |
puqruqtrA yadabha#vaqtsUrahai#bhyoq garbhe#bhyo maqghavA# viqshvada#rshata: || 1.146.05

kaqthA te# agne shuqchaya#nta Aqyorda#dAqshurvAje#bhirAshuShAqNA: |
uqbhe yattoqke tana#yeq dadhA#nA Ruqtasyaq sAma#nraqNaya#nta deqvA: || 1.147.01
bodhA# me aqsya vacha#so yaviShThaq maMhi#ShThasyaq prabhRu#tasya svadhAva: |
pIya#ti tvoq anu# tvo gRuNAti vaqndAru#ste taqnva#M vande agne || 1.147.02
ye pAqyavo# mAmateqyaM te# agneq pashya#nto aqndhaM du#riqtAdara#kShan |
raqrakShaq tAnsuqkRuto# viqshvave#dAq dipsa#ntaq idriqpavoq nAha# debhu: || 1.147.03
yo no# agneq ara#rivA~M aghAqyura#rAtIqvA maqrchaya#ti dvaqyena# |
mantro# guqru: puna#rastuq so a#smAq anu# mRukShIShTa taqnva#M duruqktai: || 1.147.04
uqta vAq ya: sa#hasya praviqdvAnmartoq marta#M maqrchaya#ti dvaqyena# |
ata#: pAhi stavamAna stuqvantaqmagneq mAki#rno duriqtAya# dhAyI: || 1.147.05

mathIqdyadI#M viqShTo mA#taqrishvAq hotA#raM viqshvApsu#M viqshvade#vyam |
ni yaM daqdhurma#nuqShyA#su viqkShu sva1q#rNa chiqtraM vapu#She viqbhAva#m || 1.148.01
daqdAqnaminna da#dabhantaq manmAqgnirvarU#thaqM mamaq tasya# chAkan |
juqShantaq vishvA#nyasyaq karmopa#stutiqM bhara#mANasya kAqro: || 1.148.02
nitye# chiqnnu yaM sada#ne jagRuqbhre prasha#stibhirdadhiqre yaqj~jiyA#sa: |
pra sU na#yanta gRuqbhaya#nta iqShTAvashvA#soq na raqthyo# rArahAqNA: || 1.148.03
puqrUNi# daqsmo ni ri#NAtiq jambhaiqrAdro#chateq vanaq A viqbhAvA# |
Ada#syaq vAtoq anu# vAti shoqchirastuqrna sharyA#masaqnAmanuq dyUn || 1.148.04
na yaM riqpavoq na ri#ShaqNyavoq garbheq santa#M reShaqNA reqShaya#nti |
aqndhA a#paqshyA na da#bhannabhiqkhyA nityA#sa IM preqtAro# arakShan || 1.148.05

maqha: sa rAqya eSha#teq patiqrdanniqna iqnasyaq vasu#na: paqda A |
upaq dhraja#ntaqmadra#yo viqdhannit || 1.149.01
sa yo vRuShA# naqrAM na roda#syoq: shravo#bhiqrasti# jIqvapI#tasarga: |
pra ya: sa#srAqNa: shi#shrIqta yonau# || 1.149.02
A ya: puraqM nArmi#NIqmadI#deqdatya#: kaqvirna#bhaqnyoq3q# nArvA# |
sUroq na ru#ruqkvA~jChaqtAtmA# || 1.149.03
aqbhi dviqjanmAq trI ro#chaqnAniq vishvAq rajA#Msi shushuchAqno a#sthAt |
hotAq yaji#ShTho aqpAM saqdhasthe# || 1.149.04
aqyaM sa hotAq yo dviqjanmAq vishvA# daqdhe vAryA#Ni shravaqsyA |
martoq yo a#smai suqtuko# daqdAsha# || 1.149.05

puqru tvA# dAqshvAnvo#cheq&rira#gneq tava# sviqdA |
toqdasye#va sharaqNa A maqhasya# || 1.150.01
vya#niqnasya# dhaqnina#: prahoqShe chiqdara#ruSha: |
kaqdA chaqna praqjiga#toq ade#vayo: || 1.150.02
sa chaqndro vi#praq martyo# maqho vrAdha#ntamo diqvi |
praprette# agne vaqnuSha#: syAma || 1.150.03

miqtraM na yaM shimyAq goShu# gaqvyava#: svAqdhyo# viqdathe# aqpsu jIja#nan |
are#jetAqM roda#sIq pAja#sA giqrA prati# priqyaM ya#jaqtaM jaqnuShAqmava#: || 1.151.01
yaddhaq tyadvA#M purumIqLhasya# soqminaq: pra miqtrAsoq na da#dhiqre svAqbhuva#: |
adhaq kratu#M vidataM gAqtumarcha#ta uqta shru#taM vRuShaNA paqstyA#vata: || 1.151.02
A vA#M bhUShankShiqtayoq janmaq roda#syo: praqvAchya#M vRuShaNAq dakSha#se maqhe |
yadI#mRuqtAyaq bhara#thoq yadarva#teq pra hotra#yAq shimyA# vItho adhvaqram || 1.151.03
pra sA kShiqtira#suraq yA mahi# priqya RutA#vAnAvRuqtamA gho#Shatho bRuqhat |
yuqvaM diqvo bRu#haqto dakSha#mAqbhuvaqM gAM na dhuqryupa# yu~jjAthe aqpa: || 1.151.04
maqhI atra# mahiqnA vAra#mRuNvatho&reqNavaqstujaq A sadma#ndheqnava#: |
svara#ntiq tA u#paqratA#tiq sUryaqmA niqmrucha# uqShasa#stakvaqvIri#va || 1.151.05
A vA#mRuqtAya# keqshinI#ranUShataq mitraq yatraq varu#Na gAqtumarcha#tha: |
avaq tmanA# sRuqjataqM pinva#taqM dhiyo# yuqvaM vipra#syaq manma#nAmirajyatha: || 1.151.06
yo vA#M yaqj~jai: sha#shamAqno haq dAsha#ti kaqvirhotAq yaja#ti manmaqsAdha#na: |
upAhaq taM gachCha#tho vIqtho a#dhvaqramachChAq gira#: sumaqtiM ga#ntamasmaqyU || 1.151.07
yuqvAM yaqj~jai: pra#thaqmA gobhi#ra~jjataq RutA#vAnAq mana#soq na prayu#ktiShu |
bhara#nti vAqM manma#nA saqMyatAq giro&dRu#pyatAq mana#sA reqvadA#shAthe || 1.151.08
reqvadvayo# dadhAthe reqvadA#shAtheq narA# mAqyAbhi#riqtaU#tiq mAhi#nam |
na vAqM dyAvo&ha#bhiqrnota sindha#voq na de#vaqtvaM paqNayoq nAna#shurmaqgham || 1.151.09

yuqvaM vastrA#Ni pIvaqsA va#sAthe yuqvorachChi#drAq manta#vo haq sargA#: |
avA#tirataqmanRu#tAniq vishva# Ruqtena# mitrAvaruNA sachethe || 1.152.01
eqtachchaqna tvoq vi chi#ketadeShAM saqtyo mantra#: kavishaqsta RughA#vAn |
triqrashri#M hantiq chatu#rashriruqgro de#vaqnidoq ha pra#thaqmA a#jUryan || 1.152.02
aqpAde#ti prathaqmA paqdvatI#nAqM kastadvA#M mitrAvaruqNA chi#keta |
garbho# bhAqraM bha#raqtyA chi#dasya RuqtaM pipaqrtyanRu#taqM ni tA#rIt || 1.152.03
praqyantaqmitpari# jAqraM kaqnInAqM pashyA#masiq nopa#niqpadya#mAnam |
ana#vapRugNAq vita#tAq vasA#naM priqyaM miqtrasyaq varu#Nasyaq dhAma# || 1.152.04
aqnaqshvo jAqto a#nabhIqshurarvAq kani#kradatpatayadUqrdhvasA#nu: |
aqchittaqM brahma# jujuShuqryuvA#naq: pra miqtre dhAmaq varu#Ne gRuqNanta#: || 1.152.05
A dheqnavo# mAmateqyamava#ntIrbrahmaqpriya#M pIpayaqnsasmiqnnUdha#n |
piqtvo bhi#kSheta vaqyunA#ni viqdvAnAqsAvivA#saqnnadi#timuruShyet || 1.152.06
A vA#M mitrAvaruNA haqvyaju#ShTiqM nama#sA devAqvava#sA vavRutyAm |
aqsmAkaqM brahmaq pRuta#nAsu sahyA aqsmAka#M vRuqShTirdiqvyA su#pAqrA || 1.152.07

yajA#mahe vAM maqha: saqjoShA# haqvyebhi#rmitrAvaruNAq namo#bhi: |
ghRuqtairghRu#tasnUq adhaq yadvA#maqsme a#dhvaqryavoq na dhIqtibhiqrbhara#nti || 1.153.01
prastu#tirvAqM dhAmaq na prayu#ktiqrayA#mi mitrAvaruNA suvRuqkti: |
aqnaktiq yadvA#M viqdathe#Shuq hotA# suqmnaM vA#M sUqrirvRu#ShaNAqviya#kShan || 1.153.02
pIqpAya# dheqnuradi#tirRuqtAyaq janA#ya mitrAvaruNA haviqrde |
hiqnotiq yadvA#M viqdathe# sapaqryansa rAqtaha#vyoq mAnu#Shoq na hotA# || 1.153.03
uqta vA#M viqkShu madyAqsvandhoq gAvaq Apa#shcha pIpayanta deqvI: |
uqto no# aqsya pUqrvya: patiqrdanvIqtaM pAqtaM paya#sa uqsriyA#yA: || 1.153.04

viShNoqrnu ka#M vIqryA#Niq pra vo#chaqM ya: pArthi#vAni vimaqme rajA#Msi |
yo aska#bhAyaqdutta#raM saqdhastha#M vichakramAqNastreqdhoru#gAqya: || 1.154.01
pra tadviShNu# stavate vIqrye#Na mRuqgo na bhIqma: ku#chaqro gi#riqShThA: |
yasyoqruShu# triqShu viqkrama#NeShvadhikShiqyantiq bhuva#nAniq vishvA# || 1.154.02
pra viShNa#ve shUqShame#tuq manma# giriqkShita# urugAqyAyaq vRuShNe# |
ya iqdaM dIqrghaM praya#taM saqdhasthaqmeko# vimaqme triqbhiritpaqdebhi#: || 1.154.03
yasyaq trI pUqrNA madhu#nA paqdAnyakShI#yamANA svaqdhayAq mada#nti |
ya u# triqdhAtu# pRuthiqvImuqta dyAmeko# dAqdhAraq bhuva#nAniq vishvA# || 1.154.04
tada#sya priqyamaqbhi pAtho# ashyAqM naroq yatra# devaqyavoq mada#nti |
uqruqkraqmasyaq sa hi bandhu#riqtthA viShNo#: paqde pa#raqme madhvaq utsa#: || 1.154.05
tA vAqM vAstU#nyushmasiq gama#dhyaiq yatraq gAvoq bhUri#shRug~ggA aqyAsa#: |
atrAhaq tadu#rugAqyasyaq vRuShNa#: paraqmaM paqdamava# bhAtiq bhUri# || 1.154.06

pra vaq: pAntaqmandha#so dhiyAyaqte maqhe shUrA#yaq viShNa#ve chArchata |
yA sAnu#niq parva#tAnAqmadA#bhyA maqhastaqsthatuqrarva#teva sAqdhunA# || 1.155.01
tveqShamiqtthA saqmara#NaqM shimI#vatoqrindrA#viShNU sutaqpA vA#muruShyati |
yA martyA#ya pratidhIqyamA#naqmitkRuqshAnoqrastu#rasaqnAmu#ruqShyatha#: || 1.155.02
tA I#M vardhantiq mahya#syaq pauMsyaqM ni mAqtarA# nayatiq reta#se bhuqje |
dadhA#ti puqtro&va#raqM para#M piqturnAma# tRuqtIyaqmadhi# rochaqne diqva: || 1.155.03
tattaqdida#syaq pauMsya#M gRuNImasIqnasya# trAqtura#vRuqkasya# mIqLhuSha#: |
ya: pArthi#vAni triqbhiridvigA#mabhiruqru krami#ShTorugAqyAya# jIqvase# || 1.155.04
dve ida#syaq krama#Ne svaqrdRusho#&bhiqkhyAyaq martyo# bhuraNyati |
tRuqtIya#masyaq nakiqrA da#dharShatiq vaya#shchaqna paqtaya#nta: pataqtriNa#: || 1.155.05
chaqturbhi#: sAqkaM na#vaqtiM chaq nAma#bhishchaqkraM na vRuqttaM vyatI#~MravIvipat |
bRuqhachCha#rIro viqmimA#naq Rukva#bhiqryuvAku#mAraq: pratye#tyAhaqvam || 1.155.06

bhavA# miqtro na shevyo# ghRuqtAsu#tiqrvibhU#tadyumna evaqyA u# saqprathA#: |
adhA# te viShNo viqduShA# chiqdardhyaq stomo# yaqj~jashchaq rAdhyo# haqviShma#tA || 1.156.01
ya: pUqrvyAya# veqdhaseq navI#yase suqmajjA#nayeq viShNa#veq dadA#shati |
yo jAqtama#sya mahaqto mahiq bravaqtseduq shravo#bhiqryujya#M chidaqbhya#sat || 1.156.02
tamu# stotAra: pUqrvyaM yathA# viqda Ruqtasyaq garbha#M jaqnuShA# pipartana |
Asya# jAqnantoq nAma# chidvivaktana maqhaste# viShNo sumaqtiM bha#jAmahe || 1.156.03
tama#syaq rAjAq varu#NaqstamaqshvinAq kratu#M sachantaq mAru#tasya veqdhasa#: |
dAqdhAraq dakSha#muttaqmama#haqrvida#M vraqjaM chaq viShNuq: sakhi#vA~M aporNuqte || 1.156.04
A yo viqvAya# saqchathA#yaq daivyaq indrA#yaq viShNu#: suqkRute# suqkRutta#ra: |
veqdhA a#jinvattriShadhaqstha Arya#mRuqtasya# bhAqge yaja#mAnaqmAbha#jat || 1.156.05

abo#dhyaqgnirjma ude#tiq sUryoq vyu1q#ShAshchaqndrA maqhyA#vo aqrchiShA# |
Ayu#kShAtAmaqshvinAq yAta#veq rathaqM prAsA#vIddeqva: sa#viqtA jagaqtpRutha#k || 1.157.01
yadyuq~jjAtheq vRuSha#NamashvinAq ratha#M ghRuqtena# noq madhu#nA kShaqtramu#kShatam |
aqsmAkaqM brahmaq pRuta#nAsu jinvataM vaqyaM dhanAq shUra#sAtA bhajemahi || 1.157.02
aqrvAg~gtri#chaqkro ma#dhuqvAha#noq ratho# jIqrAshvo# aqshvino#ryAtuq suShTu#ta: |
triqvaqndhuqro maqghavA# viqshvasau#bhagaq: shaM naq A va#kShaddviqpadeq chatu#Shpade || 1.157.03
A naq Urja#M vahatamashvinA yuqvaM madhu#matyA naq: kasha#yA mimikShatam |
prAyuqstAri#ShTaqM nI rapA#Msi mRukShataqM sedha#taqM dveShoq bhava#taM sachAqbhuvA# || 1.157.04
yuqvaM haq garbhaqM jaga#tIShu dhattho yuqvaM vishve#Shuq bhuva#neShvaqnta: |
yuqvamaqgniM cha# vRuShaNAvaqpashchaq vanaqspatI#~MrashvinAqvaira#yethAm || 1.157.05
yuqvaM ha# stho bhiqShajA# bheShaqjebhiqratho# ha stho raqthyAq3q# rAthye#bhi: |
atho# ha kShaqtramadhi# dhattha ugrAq yo vA#M haqviShmAqnmana#sA daqdAsha# || 1.157.06

vasU# ruqdrA pu#ruqmantU# vRuqdhantA# dashaqsyata#M no vRuShaNAvaqbhiShTau# |
dasrA# haq yadrekNa# auchaqthyo vAqM pra yatsaqsrAtheq aka#vAbhirUqtI || 1.158.01
ko vA#M dAshatsumaqtaye# chidaqsyai vasUq yaddhetheq nama#sA paqde go: |
jiqgRuqtamaqsme reqvatIq: pura#MdhI: kAmaqpreNe#vaq mana#sAq chara#ntA || 1.158.02
yuqkto haq yadvA#M tauqgryAya# peqrurvi madhyeq arNa#soq dhAyi# paqjra: |
upa# vAqmava#: sharaqNaM ga#meyaqM shUroq nAjma# paqtaya#dbhiqrevai#: || 1.158.03
upa#stutirauchaqthyamu#ruShyeqnmA mAmiqme pa#taqtriNIq vi du#gdhAm |
mA mAmedhoq dasha#tayashchiqto dhAqkpra yadvA#M baqddhastmaniq khAda#tiq kShAm || 1.158.04
na mA# garannaqdyo# mAqtRuta#mA dAqsA yadIqM susa#mubdhamaqvAdhu#: |
shiroq yada#sya traitaqno viqtakSha#tsvaqyaM dAqsa uroq aMsAqvapi# gdha || 1.158.05
dIqrghata#mA mAmateqyo ju#juqrvAnda#shaqme yuqge |
aqpAmartha#M yaqtInA#M braqhmA bha#vatiq sAra#thi: || 1.158.06

pra dyAvA# yaqj~jai: pRu#thiqvI Ru#tAqvRudhA# maqhI stu#She viqdathe#Shuq prache#tasA |
deqvebhiqrye deqvapu#tre suqdaMsa#seqtthA dhiqyA vAryA#Ni praqbhUSha#ta: || 1.159.01
uqta ma#nye piqturaqdruhoq mano# mAqturmahiq svata#vaqstaddhavI#mabhi: |
suqreta#sA piqtarAq bhUma# chakraturuqru praqjAyA# aqmRutaqM varI#mabhi: || 1.159.02
te sUqnavaq: svapa#sa: suqdaMsa#so maqhI ja#j~jurmAqtarA# pUqrvachi#ttaye |
sthAqtushcha# saqtyaM jaga#tashchaq dharma#Ni puqtrasya# pAtha: paqdamadva#yAvina: || 1.159.03
te mAqyino# mamire suqprache#taso jAqmI sayo#nI mithuqnA samo#kasA |
navya#MnavyaqM tantuqmA ta#nvate diqvi sa#muqdre aqnta: kaqvaya#: sudIqtaya#: || 1.159.04
tadrAdho# aqdya sa#viqturvare#NyaM vaqyaM deqvasya# prasaqve ma#nAmahe |
aqsmabhya#M dyAvApRuthivI sucheqtunA# raqyiM dha#ttaqM vasu#mantaM shataqgvina#m || 1.159.05

te hi dyAvA#pRuthiqvI viqshvasha#mbhuva RuqtAva#rIq raja#so dhAraqyatka#vI |
suqjanma#nI dhiqShaNe# aqntarI#yate deqvo deqvI dharma#NAq sUryaq: shuchi#: || 1.160.01
uqruqvyacha#sA maqhinI# asaqshchatA# piqtA mAqtA chaq bhuva#nAni rakShata: |
suqdhRuShTa#me vapuqShyeq3q# na roda#sI piqtA yatsI#maqbhi rUqpairavA#sayat || 1.160.02
sa vahni#: puqtra: piqtro: paqvitra#vAnpuqnAtiq dhIroq bhuva#nAni mAqyayA# |
dheqnuM chaq pRushni#M vRuShaqbhaM suqreta#saM viqshvAhA# shuqkraM payo# asya dukShata || 1.160.03
aqyaM deqvAnA#maqpasA#maqpasta#moq yo jaqjAnaq roda#sI viqshvasha#mbhuvA |
vi yo maqme raja#sI sukratUqyayAqjare#bhiq skambha#nebhiq: samA#nRuche || 1.160.04
te no# gRuNAqne ma#hinIq mahiq shrava#: kShaqtraM dyA#vApRuthivI dhAsatho bRuqhat |
yenAqbhi kRuqShTIstaqtanA#ma viqshvahA# paqnAyyaqmojo# aqsme sami#nvatam || 1.160.05

kimuq shreShThaq: kiM yavi#ShTho naq Aja#gaqnkimI#yate dUqtyaM1q# kadyadU#chiqma |
na ni#ndima chamaqsaM yo ma#hAkuqlo&gne# bhrAtaqrdruNaq idbhUqtimU#dima || 1.161.01
eka#M chamaqsaM chaqtura#: kRuNotanaq tadvo# deqvA a#bruvaqntadvaq Aga#mam |
saudha#nvanAq yadyeqvA ka#riqShyatha# sAqkaM deqvairyaqj~jiyA#so bhaviShyatha || 1.161.02
aqgniM dUqtaM pratiq yadabra#vItaqnAshvaq: kartvoq ratha# uqteha kartva#: |
dheqnu: kartvA# yuvaqshA kartvAq dvA tAni# bhrAtaqranu# va: kRuqtvyema#si || 1.161.03
chaqkRuqvAMsa# Rubhavaqstada#pRuchChataq kveda#bhUqdya: sya dUqto naq Aja#gan |
yaqdAvAkhya#chchamaqsA~jchaqtura#: kRuqtAnAdittvaShTAq gnAsvaqntarnyA#naje || 1.161.04
hanA#mainAq~M itiq tvaShTAq yadabra#vIchchamaqsaM ye de#vaqpAnaqmani#ndiShu: |
aqnyA nAmA#ni kRuNvate suqte sachA#~M aqnyaire#nAnkaqnyAq3q# nAma#bhi sparat || 1.161.05
indroq harI# yuyuqje aqshvinAq rathaqM bRuhaqspati#rviqshvarU#pAqmupA#jata |
RuqbhurvibhvAq vAjo# deqvA~M a#gachChataq svapa#so yaqj~jiya#M bhAqgamai#tana || 1.161.06
nishcharma#Noq gAma#riNIta dhIqtibhiqryA jara#ntA yuvaqshA tAkRu#Notana |
saudha#nvanAq ashvAqdashva#matakShata yuqktvA rathaqmupa# deqvA~M a#yAtana || 1.161.07
iqdamu#daqkaM pi#baqtetya#bravItaneqdaM vA# ghA pibatA mu~jjaqneja#nam |
saudha#nvanAq yadiq tannevaq harya#tha tRuqtIye# ghAq sava#ne mAdayAdhvai || 1.161.08
Apoq bhUyi#ShThAq ityeko# abravIdaqgnirbhUyi#ShThaq ityaqnyo a#bravIt |
vaqdhaqryantI#M baqhubhyaq: praiko# abravIdRuqtA vada#ntashchamaqsA~M a#piMshata || 1.161.09
shroqNAmeka# udaqkaM gAmavA#jati mAqMsameka#: piMshati sUqnayAbhRu#tam |
A niqmruchaq: shakRuqdekoq apA#bharaqtkiM svi#tpuqtrebhya#: piqtarAq upA#vatu: || 1.161.10
uqdvatsva#smA akRuNotanAq tRuNa#M niqvatsvaqpa: sva#paqsyayA# nara: |
ago#hyasyaq yadasa#stanA gRuqhe tadaqdyedamRu#bhavoq nAnu# gachChatha || 1.161.11
saqmmIlyaq yadbhuva#nA paqryasa#rpataq kva# svittAqtyA piqtarA# va Asatu: |
asha#pataq ya: kaqrasna#M va Adaqde ya: prAbra#vIqtpro tasmA# abravItana || 1.161.12
suqShuqpvAMsa# Rubhavaqstada#pRuchChaqtAgo#hyaq ka iqdaM no# abUbudhat |
shvAna#M baqsto bo#dhayiqtAra#mabravItsaMvatsaqra iqdamaqdyA vya#khyata || 1.161.13
diqvA yA#nti maqrutoq bhUmyAqgniraqyaM vAto# aqntari#kSheNa yAti |
aqdbhiryA#tiq varu#Na: samuqdrairyuqShmA~M iqchChanta#: shavaso napAta: || 1.161.14

mA no# miqtro varu#No aryaqmAyurindra# RubhuqkShA maqrutaq: pari# khyan |
yadvAqjino# deqvajA#tasyaq sapte#: pravaqkShyAmo# viqdathe# vIqryA#Ni || 1.162.01
yanniqrNijAq rekNa#sAq prAvRu#tasya rAqtiM gRu#bhIqtAM mu#khaqto naya#nti |
suprA#g~gaqjo memya#dviqshvarU#pa indrApUqShNo: priqyamapye#tiq pAtha#: || 1.162.02
eqSha chChAga#: puqro ashve#na vAqjinA# pUqShNo bhAqgo nI#yate viqshvade#vya: |
aqbhiqpriyaqM yatpu#roqLAshaqmarva#tAq tvaShTede#naM saushravaqsAya# jinvati || 1.162.03
yaddha#viqShya#mRutuqsho de#vaqyAnaqM trirmAnu#ShAq: paryashvaqM naya#nti |
atrA# pUqShNa: pra#thaqmo bhAqga e#ti yaqj~jaM deqvebhya#: prativeqdaya#nnaqja: || 1.162.04
hotA#dhvaqryurAva#yA agnimiqndho grA#vagrAqbha uqta shaMstAq suvi#pra: |
tena# yaqj~jenaq sva#raMkRutenaq svaiShTe#na vaqkShaNAq A pRu#Nadhvam || 1.162.05
yUqpaqvraqskA uqta ye yU#pavAqhAshchaqShAlaqM ye a#shvayUqpAyaq takSha#ti |
ye chArva#teq pacha#naM saqmbhara#ntyuqto teShA#maqbhigU#rtirna invatu || 1.162.06
upaq prAgA#tsuqmanme#&dhAyiq manma# deqvAnAqmAshAq upa# vIqtapRu#ShTha: |
anve#naqM viprAq RuSha#yo madanti deqvAnA#M puqShTe cha#kRumA suqbandhu#m || 1.162.07
yadvAqjinoq dAma# saqMdAnaqmarva#toq yA shI#rShaqNyA# rashaqnA rajju#rasya |
yadvA# ghAsyaq prabhRu#tamAqsyeq3q# tRuNaqM sarvAq tA teq api# deqveShva#stu || 1.162.08
yadashva#sya kraqviShoq makShiqkAshaq yadvAq svarauq svadhi#tau riqptamasti# |
yaddhasta#yo: shamiqturyannaqkheShuq sarvAq tA teq api# deqveShva#stu || 1.162.09
yadUva#dhyamuqdara#syApaqvAtiq ya Aqmasya# kraqviSho# gaqndho asti# |
suqkRuqtA tachCha#miqtAra#: kRuNvantUqta medha#M shRutaqpAka#M pachantu || 1.162.10
yatteq gAtrA#daqgninA# paqchyamA#nAdaqbhi shUlaqM niha#tasyAvaqdhAva#ti |
mA tadbhUmyAqmA shri#ShaqnmA tRuNe#Shu deqvebhyaqstaduqshadbhyo# rAqtama#stu || 1.162.11
ye vAqjina#M pariqpashya#nti paqkvaM ya I#mAqhu: su#raqbhirnirhaqreti# |
ye chArva#to mAMsabhiqkShAmuqpAsa#ta uqto teShA#maqbhigU#rtirna invatu || 1.162.12
yannIkSha#NaM mAq~Mspacha#nyA uqkhAyAq yA pAtrA#Ni yUqShNa Aqsecha#nAni |
UqShmaqNyA#piqdhAnA# charUqNAmaqg~gkA: sUqnA: pari# bhUShaqntyashva#m || 1.162.13
niqkrama#NaM niqShada#naM viqvarta#naqM yachchaq paDbI#shaqmarva#ta: |
yachcha# paqpau yachcha# ghAqsiM jaqghAsaq sarvAq tA teq api# deqveShva#stu || 1.162.14
mA tvAqgnirdhva#nayIddhUqmaga#ndhiqrmokhA bhrAja#ntyaqbhi vi#ktaq jaghri#: |
iqShTaM vIqtamaqbhigU#rtaqM vaSha#TkRutaqM taM deqvAsaq: prati# gRubhNaqntyashva#m || 1.162.15
yadashvA#yaq vAsa# upastRuqNantya#dhIvAqsaM yA hira#NyAnyasmai |
saqMdAnaqmarva#ntaqM paDbI#shaM priqyA deqveShvA yA#mayanti || 1.162.16
yatte# sAqde maha#sAq shUkRu#tasyaq pArShNyA# vAq kasha#yA vA tuqtoda# |
sruqchevaq tA haqviSho# adhvaqreShuq sarvAq tA teq brahma#NA sUdayAmi || 1.162.17
chatu#striMshadvAqjino# deqvaba#ndhoqrvag~gkrIqrashva#syaq svadhi#tiq: same#ti |
achChi#drAq gAtrA# vaqyunA# kRuNotaq paru#ShparuranuqghuShyAq vi sha#sta || 1.162.18
ekaqstvaShTuqrashva#syA vishaqstA dvA yaqntArA# bhavataqstatha# Ruqtu: |
yA teq gAtrA#NAmRutuqthA kRuqNomiq tAtAq piNDA#nAqM pra ju#homyaqgnau || 1.162.19
mA tvA# tapatpriqya AqtmApiqyantaqM mA svadhi#tistaqnva1q# A ti#ShThipatte |
mA te# gRuqdhnura#vishaqstAtiqhAya# ChiqdrA gAtrA#NyaqsinAq mithU# ka: || 1.162.20
na vA u# eqtanmri#yaseq na ri#Shyasi deqvA~M ide#Shi paqthibhi#: suqgebhi#: |
harI# teq yu~jjAq pRuSha#tI abhUtAqmupA#sthAdvAqjI dhuqri rAsa#bhasya || 1.162.21
suqgavya#M no vAqjI svashvya#M puqMsa: puqtrA~M uqta vi#shvAqpuSha#M raqyim |
aqnAqgAqstvaM noq adi#ti: kRuNotu kShaqtraM noq ashvo# vanatAM haqviShmA#n || 1.162.22

yadakra#nda: prathaqmaM jAya#mAna uqdyansa#muqdrAduqta vAq purI#ShAt |
shyeqnasya# paqkShA ha#riqNasya# bAqhU u#paqstutyaqM mahi# jAqtaM te# arvan || 1.163.01
yaqmena# daqttaM triqta e#namAyunaqgindra# eNaM prathaqmo adhya#tiShThat |
gaqndhaqrvo a#sya rashaqnAma#gRubhNAqtsUrAqdashva#M vasavoq nira#taShTa || 1.163.02
asi# yaqmo asyA#diqtyo a#rvaqnnasi# triqto guhye#na vraqtena# |
asiq some#na saqmayAq vipRu#kta Aqhusteq trINi# diqvi bandha#nAni || 1.163.03
trINi# ta Ahurdiqvi bandha#nAniq trINyaqpsu trINyaqnta: sa#muqdre |
uqteva# meq varu#NashChantsyarvaqnyatrA# ta Aqhu: pa#raqmaM jaqnitra#m || 1.163.04
iqmA te# vAjinnavaqmArja#nAnIqmA shaqphAnA#M saniqturniqdhAnA# |
atrA# te bhaqdrA ra#shaqnA a#pashyamRuqtasyaq yA a#bhiqrakSha#nti goqpA: || 1.163.05
AqtmAna#M teq mana#sAqrAda#jAnAmaqvo diqvA paqtaya#ntaM pataqMgam |
shiro# apashyaM paqthibhi#: suqgebhi#rareqNubhiqrjeha#mAnaM pataqtri || 1.163.06
atrA# te rUqpamu#ttaqmama#pashyaqM jigI#ShamANamiqSha A paqde go: |
yaqdA teq martoq anuq bhogaqmAnaqLAdidgrasi#ShThaq oSha#dhIrajIga: || 1.163.07
anu# tvAq rathoq anuq maryo# arvaqnnanuq gAvo&nuq bhaga#: kaqnInA#m |
anuq vrAtA#saqstava# saqkhyamI#yuqranu# deqvA ma#mire vIqrya#M te || 1.163.08
hira#NyashRuqg~ggo&yo# asyaq pAdAq mano#javAq ava#raq indra# AsIt |
deqvA ida#sya haviqradya#mAyaqnyo arva#ntaM prathaqmo aqdhyati#ShThat || 1.163.09
IqrmAntA#saq: sili#kamadhyamAsaq: saM shUra#NAso diqvyAsoq atyA#: |
haqMsA i#va shreNiqsho ya#tanteq yadAkShi#ShurdiqvyamajmaqmashvA#: || 1.163.10
tavaq sharI#raM patayiqShNva#rvaqntava# chiqttaM vAta# ivaq dhrajI#mAn |
tavaq shRug~ggA#Niq viShThi#tA puruqtrAra#NyeShuq jarbhu#rANA charanti || 1.163.11
upaq prAgAqchChasa#naM vAqjyarvA# devaqdrIchAq mana#sAq dIdhyA#na: |
aqja: puqro nI#yateq nAbhi#raqsyAnu# paqshchAtkaqvayo# yanti reqbhA: || 1.163.12
upaq prAgA#tparaqmaM yatsaqdhasthaqmarvAq~M achChA# piqtara#M mAqtara#M cha |
aqdyA deqvA~jjuShTa#tamoq hi gaqmyA athA shA#ste dAqshuSheq vAryA#Ni || 1.163.13

aqsya vAqmasya# paliqtasyaq hotuqstasyaq bhrAtA# madhyaqmo aqstyashna#: |
tRuqtIyoq bhrAtA# ghRuqtapRu#ShTho aqsyAtrA#pashyaM viqshpati#M saqptapu#tram || 1.164.01
saqpta yu#~jjantiq rathaqmeka#chakraqmekoq ashvo# vahati saqptanA#mA |
triqnAbhi# chaqkramaqjara#manaqrvaM yatreqmA vishvAq bhuvaqnAdhi# taqsthu: || 1.164.02
iqmaM rathaqmadhiq ye saqpta taqsthu: saqptacha#kraM saqpta va#haqntyashvA#: |
saqpta svasA#ro aqbhi saM na#vanteq yatraq gavAqM nihi#tA saqpta nAma# || 1.164.03
ko da#darsha prathaqmaM jAya#mAnamasthaqnvantaqM yada#naqsthA bibha#rti |
bhUmyAq asuqrasRu#gAqtmA kva# sviqtko viqdvAMsaqmupa# gAqtpraShTu#meqtat || 1.164.04
pAka#: pRuchChAmiq manaqsAvi#jAnandeqvAnA#meqnA nihi#tA paqdAni# |
vaqtse baqShkaye&dhi# saqpta tantUqnvi ta#tnire kaqvayaq otaqvA u# || 1.164.05
achi#kitvA~jchikiqtuSha#shchiqdatra# kaqvInpRu#chChAmi viqdmaneq na viqdvAn |
vi yastaqstambhaq ShaLiqmA rajA#Msyaqjasya# rUqpe kimapi# sviqdeka#m || 1.164.06
iqha bra#vItuq ya I#maqg~gga vedAqsya vAqmasyaq nihi#taM paqdaM ve: |
shIqrShNa: kShIqraM du#hrateq gAvo# asya vaqvriM vasA#nA udaqkaM paqdApu#: || 1.164.07
mAqtA piqtara#mRuqta A ba#bhAja dhIqtyagreq mana#sAq saM hi jaqgme |
sA bI#bhaqtsurgarbha#rasAq nivi#ddhAq nama#svantaq idu#pavAqkamI#yu: || 1.164.08
yuqktA mAqtAsI#ddhuqri dakShi#NAyAq ati#ShThaqdgarbho# vRujaqnIShvaqnta: |
amI#medvaqtso anuq gAma#pashyadvishvarUqpya#M triqShu yoja#neShu || 1.164.09
tiqsro mAqtR^IstrInpiqtR^Inbibhraqdeka# Uqrdhvasta#sthauq nemava# glApayanti |
maqntraya#nte diqvo aqmuShya# pRuqShThe vi#shvaqvidaqM vAchaqmavi#shvaminvAm || 1.164.10
dvAda#shAraM naqhi tajjarA#yaq varva#rti chaqkraM pariq dyAmRuqtasya# |
A puqtrA a#gne mithuqnAsoq atra# saqpta shaqtAni# viMshaqtishcha# tasthu: || 1.164.11
pa~jcha#pAdaM piqtaraqM dvAda#shAkRutiM diqva A#huq: pareq ardhe# purIqShiNa#m |
atheqme aqnya upa#re vichakShaqNaM saqptacha#kreq ShaLa#ra Ahuqrarpi#tam || 1.164.12
pa~jchA#re chaqkre pa#riqvarta#mAneq tasmiqnnA ta#sthuqrbhuva#nAniq vishvA# |
tasyaq nAkSha#stapyateq bhUri#bhAra: saqnAdeqva na shI#ryateq sanA#bhi: || 1.164.13
sane#mi chaqkramaqjaraqM vi vA#vRuta uttAqnAyAqM dasha# yuqktA va#hanti |
sUrya#syaq chakShUq raja#saiqtyAvRu#taqM tasmiqnnArpi#tAq bhuva#nAniq vishvA# || 1.164.14
sAqkaqMjAnA#M saqptatha#mAhurekaqjaM ShaLidyaqmA RuSha#yo devaqjA iti# |
teShA#miqShTAniq vihi#tAni dhAmaqsha sthAqtre re#janteq vikRu#tAni rUpaqsha: || 1.164.15
striya#: saqtIstA~M u# me puqMsa A#huq: pashya#dakShaqNvAnna vi che#tadaqndha: |
kaqvirya: puqtra: sa IqmA chi#ketaq yastA vi#jAqnAtsa piqtuShpiqtAsa#t || 1.164.16
aqva: pare#Na paqra eqnAva#reNa paqdA vaqtsaM bibhra#tIq gauruda#sthAt |
sA kaqdrIchIq kaM sviqdardhaqM parA#gAqtkva# svitsUte naqhi yUqthe aqnta: || 1.164.17
aqva: pare#Na piqtaraqM yo a#syAnuqveda# paqra eqnAva#reNa |
kaqvIqyamA#naq: ka iqha pra vo#chaddeqvaM manaq: kutoq adhiq prajA#tam || 1.164.18
ye aqrvA~jchaqstA~M uq parA#cha Ahuqrye parA#~jchaqstA~M u# aqrvAcha# Ahu: |
indra#shchaq yA chaqkrathu#: somaq tAni# dhuqrA na yuqktA raja#so vahanti || 1.164.19
dvA su#paqrNA saqyujAq sakhA#yA samAqnaM vRuqkShaM pari# ShasvajAte |
tayo#raqnya: pippa#laM svAqdvattyana#shnannaqnyo aqbhi chA#kashIti || 1.164.20
yatrA# supaqrNA aqmRuta#sya bhAqgamani#meShaM viqdathA#bhiqsvara#nti |
iqno vishva#syaq bhuva#nasya goqpA: sa mAq dhIraq: pAkaqmatrA vi#vesha || 1.164.21
yasmi#nvRuqkShe maqdhvada#: supaqrNA ni#viqshanteq suva#teq chAdhiq vishve# |
tasyedA#huq: pippa#laM svAqdvagreq tannonna#shaqdya: piqtaraqM na veda# || 1.164.22
yadgA#yaqtre adhi# gAyaqtramAhi#taqM traiShTu#bhAdvAq traiShTu#bhaM niqrata#kShata |
yadvAq jagaqjjagaqtyAhi#taM paqdaM ya ittadviqduste a#mRutaqtvamA#nashu: || 1.164.23
gAqyaqtreNaq prati# mimIte aqrkamaqrkeNaq sAmaq traiShTu#bhena vAqkam |
vAqkena# vAqkaM dviqpadAq chatu#ShpadAqkShare#Na mimate saqpta vANI#: || 1.164.24
jaga#tAq sindhu#M diqvya#stabhAyadrathaMtaqre sUryaqM parya#pashyat |
gAqyaqtrasya# saqmidha#stiqsra A#huqstato# maqhnA pra ri#riche mahiqtvA || 1.164.25
upa# hvaye suqdughA#M dheqnumeqtAM suqhasto# goqdhuguqta do#hadenAm |
shreShTha#M saqvaM sa#viqtA sA#viShannoq&bhI#ddho ghaqrmastaduq Shu pra vo#cham || 1.164.26
hiqg~gkRuqNvaqtI va#suqpatnIq vasU#nAM vaqtsamiqchChantIq mana#sAqbhyAgA#t |
duqhAmaqshvibhyAqM payo# aqghnyeyaM sA va#rdhatAM mahaqte saubha#gAya || 1.164.27
gaura#mImeqdanu# vaqtsaM miqShanta#M mUqrdhAnaqM hig~gg~ga#kRuNoqnmAtaqvA u# |
sRukvA#NaM ghaqrmamaqbhi vA#vashAqnA mimA#ti mAqyuM paya#teq payo#bhi: || 1.164.28
aqyaM sa shi#g~gkteq yenaq gauraqbhIvRu#tAq mimA#ti mAqyuM dhvaqsanAqvadhi# shriqtA |
sA chiqttibhiqrni hi chaqkAraq martya#M viqdyudbhava#ntIq prati# vaqvrimau#hata || 1.164.29
aqnachCha#ye tuqragA#tu jIqvameja#ddhruqvaM madhyaq A paqstyA#nAm |
jIqvo mRuqtasya# charati svaqdhAbhiqrama#rtyoq martye#nAq sayo#ni: || 1.164.30
apa#shyaM goqpAmani#padyamAnaqmA chaq parA# cha paqthibhiqshchara#ntam |
sa saqdhrIchIq: sa viShU#chIqrvasA#naq A va#rIvartiq bhuva#neShvaqnta: || 1.164.31
ya I#M chaqkAraq na so aqsya ve#daq ya I#M daqdarshaq hiruqginnu tasmA#t |
sa mAqturyonAq pari#vIto aqntarba#hupraqjA nirRu#tiqmA vi#vesha || 1.164.32
dyaurme# piqtA ja#niqtA nAbhiqratraq bandhu#rme mAqtA pRu#thiqvI maqhIyam |
uqttAqnayo#shchaqmvoq3q#ryoni#raqntaratrA# piqtA du#hiqturgarbhaqmAdhA#t || 1.164.33
pRuqchChAmi# tvAq paraqmanta#M pRuthiqvyA: pRuqchChAmiq yatraq bhuva#nasyaq nAbhi#: |
pRuqchChAmi# tvAq vRuShNoq ashva#syaq reta#: pRuqchChAmi# vAqcha: pa#raqmaM vyo#ma || 1.164.34
iqyaM vediq: paroq anta#: pRuthiqvyA aqyaM yaqj~jo bhuva#nasyaq nAbhi#: |
aqyaM somoq vRuShNoq ashva#syaq reto# braqhmAyaM vAqcha: pa#raqmaM vyo#ma || 1.164.35
saqptArdha#gaqrbhA bhuva#nasyaq retoq viShNo#stiShThanti praqdishAq vidha#rmaNi |
te dhIqtibhiqrmana#sAq te vi#paqshchita#: pariqbhuvaq: pari# bhavanti viqshvata#: || 1.164.36
na vi jA#nAmiq yadi#veqdamasmi# niqNya: saMna#ddhoq mana#sA charAmi |
yaqdA mAga#nprathamaqjA RuqtasyAdidvAqcho a#shnuve bhAqgamaqsyA: || 1.164.37
apAqg~gprAg~ge#ti svaqdhayA# gRubhIqto&ma#rtyoq martye#nAq sayo#ni: |
tA shashva#ntA viShUqchInA# viqyantAq nya1q#nyaM chiqkyurna ni chi#kyuraqnyam || 1.164.38
Ruqcho aqkShare# paraqme vyo#maqnyasmi#ndeqvA adhiq vishve# niSheqdu: |
yastanna vedaq kimRuqchA ka#riShyatiq ya ittadviqdusta iqme samA#sate || 1.164.39
sUqyaqvaqsAdbhaga#vatIq hi bhUqyA atho# vaqyaM bhaga#vanta: syAma |
aqddhi tRuNa#maghnye vishvaqdAnIqM piba# shuqddhamu#daqkamAqchara#ntI || 1.164.40
gauqrIrmi#mAya saliqlAniq takShaqtyeka#padI dviqpadIq sA chatu#ShpadI |
aqShTApa#dIq nava#padI babhUqvuShI# saqhasrA#kSharA paraqme vyo#man || 1.164.41
tasyA#: samuqdrA adhiq vi kSha#rantiq tena# jIvanti praqdishaqshchata#sra: |
tata#: kSharatyaqkSharaqM tadvishvaqmupa# jIvati || 1.164.42
shaqkaqmaya#M dhUqmamAqrAda#pashyaM viShUqvatA# paqra eqnAva#reNa |
uqkShANaqM pRushni#mapachanta vIqrAstAniq dharmA#Ni prathaqmAnyA#san || 1.164.43
traya#: keqshina# RutuqthA vi cha#kShate saMvatsaqre va#pataq eka# eShAm |
vishvaqmeko# aqbhi cha#ShTeq shachI#bhiqrdhrAjiqreka#sya dadRusheq na rUqpam || 1.164.44
chaqtvAriq vAkpari#mitA paqdAniq tAni# vidurbrAhmaqNA ye ma#nIqShiNa#: |
guhAq trINiq nihi#tAq neg~gga#yanti tuqrIya#M vAqcho ma#nuqShyA# vadanti || 1.164.45
indra#M miqtraM varu#NamaqgnimA#huqratho# diqvya: sa su#paqrNo gaqrutmA#n |
ekaqM sadviprA# bahuqdhA va#dantyaqgniM yaqmaM mA#taqrishvA#namAhu: || 1.164.46
kRuqShNaM niqyAnaqM hara#ya: supaqrNA aqpo vasA#nAq divaqmutpa#tanti |
ta Ava#vRutraqnsada#nAdRuqtasyAdidghRuqtena# pRuthiqvI vyu#dyate || 1.164.47
dvAda#sha praqdhaya#shchaqkramekaqM trINiq nabhyA#niq ka uq tachchi#keta |
tasmi#nsAqkaM tri#shaqtA na shaqg~gkavo#&rpiqtA: ShaqShTirna cha#lAchaqlAsa#: || 1.164.48
yasteq stana#: shashaqyo yo ma#yoqbhUryenaq vishvAq puShya#siq vAryA#Ni |
yo ra#tnaqdhA va#suqvidya: suqdatraq: sara#svatiq tamiqha dhAta#ve ka: || 1.164.49
yaqj~jena# yaqj~jama#yajanta deqvAstAniq dharmA#Ni prathaqmAnyA#san |
te haq nAka#M mahiqmAna#: sachantaq yatraq pUrve# sAqdhyA: santi# deqvA: || 1.164.50
saqmAqnameqtadu#daqkamuchchaityavaq chAha#bhi: |
bhUmi#M paqrjanyAq jinva#ntiq diva#M jinvantyaqgnaya#: || 1.164.51
diqvyaM su#paqrNaM vA#yaqsaM bRuqhanta#maqpAM garbha#M darshaqtamoSha#dhInAm |
aqbhIqpaqto vRuqShTibhi#staqrpaya#ntaqM sara#svantaqmava#se johavImi || 1.164.52

kayA# shuqbhA sava#yasaq: sanI#LA: samAqnyA maqrutaq: saM mi#mikShu: |
kayA# maqtI kutaq etA#sa eqte&rcha#ntiq shuShmaqM vRuSha#No vasUqyA || 1.165.01
kasyaq brahmA#Ni jujuShuqryuvA#naq: ko a#dhvaqre maqrutaq A va#varta |
shyeqnA~M i#vaq dhraja#to aqntari#kSheq kena# maqhA mana#sA rIramAma || 1.165.02
kutaqstvami#ndraq mAhi#naq: sanneko# yAsi satpateq kiM ta# iqtthA |
saM pRu#chChase samarAqNa: shu#bhAqnairvoqchestanno# harivoq yatte# aqsme || 1.165.03
brahmA#Ni me maqtayaq: shaM suqtAsaq: shuShma# iyartiq prabhRu#to meq adri#: |
A shA#sateq prati# haryantyuqkthemA harI# vahataqstA noq achCha# || 1.165.04
ato# vaqyama#ntaqmebhi#ryujAqnA: svakSha#trebhistaqnva1q#: shumbha#mAnA: |
maho#bhiqretAq~M upa# yujmaheq nvindra# svaqdhAmanuq hi no# baqbhUtha# || 1.165.05
kva1q# syA vo# maruta: svaqdhAsIqdyanmAmeka#M saqmadha#ttAhiqhatye# |
aqhaM hyu1q#grasta#viqShastuvi#ShmAqnvishva#syaq shatroqrana#maM vadhaqsnai: || 1.165.06
bhUri# chakarthaq yujye#bhiraqsme sa#mAqnebhi#rvRuShabhaq pauMsye#bhi: |
bhUrI#Niq hi kRuqNavA#mA shaviqShThendraq kratvA# marutoq yadvashA#ma || 1.165.07
vadhI#M vRuqtraM ma#ruta indriqyeNaq svenaq bhAme#na taviqSho ba#bhUqvAn |
aqhameqtA mana#ve viqshvashcha#ndrA: suqgA aqpashcha#karaq vajra#bAhu: || 1.165.08
anu#ttaqmA te# maghavaqnnakiqrnu na tvAvA#~M asti deqvatAq vidA#na: |
na jAya#mAnoq nasha#teq na jAqto yAni# kariqShyA kRu#Nuqhi pra#vRuddha || 1.165.09
eka#sya chinme viqbhva1q#stvojoq yA nu da#dhRuqShvAnkRuqNavai# manIqShA |
aqhaM hyu1q#gro ma#rutoq vidA#noq yAniq chyavaqmindraq idI#sha eShAm || 1.165.10
ama#ndanmA marutaq stomoq atraq yanme# naraq: shrutyaqM brahma# chaqkra |
indrA#yaq vRuShNeq suma#khAyaq mahyaqM sakhyeq sakhA#yastaqnve# taqnUbhi#: || 1.165.11
eqvedeqte prati# mAq rocha#mAnAq ane#dyaq: shravaq eShoq dadhA#nA: |
saqMchakShyA# marutashchaqndrava#rNAq achChA#nta me ChaqdayA#thA cha nUqnam || 1.165.12
ko nvatra# maruto mAmahe vaq: pra yA#tanaq sakhIq~MrachChA# sakhAya: |
manmA#ni chitrA apivAqtaya#nta eqShAM bhU#taq nave#dA ma RuqtAnA#m || 1.165.13
A yaddu#vaqsyAdduqvaseq na kAqruraqsmA~jchaqkre mAqnyasya# meqdhA |
o Shu va#rtta marutoq vipraqmachCheqmA brahmA#Ni jariqtA vo# archat || 1.165.14
eqSha vaq stomo# maruta iqyaM gIrmA#ndAqryasya# mAqnyasya# kAqro: |
eShA yA#sIShTa taqnve# vaqyAM viqdyAmeqShaM vRuqjana#M jIqradA#num || 1.165.15

tannu vo#chAma rabhaqsAyaq janma#neq pUrva#M mahiqtvaM vRu#Shaqbhasya# keqtave# |
aiqdhevaq yAma#nmarutastuviShvaNo yuqdheva# shakrAstaviqShANi# kartana || 1.166.01
nityaqM na sUqnuM madhuq bibhra#taq upaq krILa#nti krIqLA viqdathe#Shuq ghRuShva#ya: |
nakSha#nti ruqdrA ava#sA namaqsvinaqM na ma#rdhantiq svata#vaso haviqShkRuta#m || 1.166.02
yasmAq UmA#so aqmRutAq arA#sata rAqyaspoSha#M cha haqviShA# dadAqshuShe# |
uqkShantya#smai maqruto# hiqtA i#va puqrU rajA#Msiq paya#sA mayoqbhuva#: || 1.166.03
A ye rajA#Msiq tavi#ShIbhiqravya#taq pra vaq evA#saq: svaya#tAso adhrajan |
bhaya#nteq vishvAq bhuva#nAni haqrmyA chiqtro voq yAmaq: praya#tAsvRuqShTiShu# || 1.166.04
yattveqShayA#mA naqdaya#ntaq parva#tAndiqvo vA# pRuqShThaM naryAq achu#chyavu: |
vishvo# voq ajma#nbhayateq vanaqspatI# rathIqyantI#vaq pra ji#hItaq oSha#dhi: || 1.166.05
yUqyaM na# ugrA maruta: sucheqtunAri#ShTagrAmA: sumaqtiM pi#partana |
yatrA# vo diqdyudrada#tiq krivi#rdatI riqNAti# paqshva: sudhi#teva baqrhaNA# || 1.166.06
pra skaqmbhade#ShNA anavaqbhrarA#dhaso&lAtRuqNAso# viqdathe#Shuq suShTu#tA: |
archa#ntyaqrkaM ma#diqrasya# pIqtaye# viqdurvIqrasya# prathaqmAniq pauMsyA# || 1.166.07
shaqtabhu#jibhiqstamaqbhihru#teraqghAtpUqrbhI ra#kShatA marutoq yamAva#ta |
janaqM yamu#grAstavaso virapshina: pAqthanAq shaMsAqttana#yasya puqShTiShu# || 1.166.08
vishvA#ni bhaqdrA ma#rutoq rathe#Shu vo mithaqspRudhye#va taviqShANyAhi#tA |
aMseqShvA vaq: prapa#theShu khAqdayo&kSho# vashchaqkrA saqmayAq vi vA#vRute || 1.166.09
bhUrI#Ni bhaqdrA narye#Shu bAqhuShuq vakSha#ssu ruqkmA ra#bhaqsAso# aq~jjaya#: |
aMseqShvetA#: paqviShu# kShuqrA adhiq vayoq na paqkShAnvyanuq shriyo# dhire || 1.166.10
maqhAnto# maqhnA viqbhvoq3q# vibhU#tayo dUreqdRushoq ye diqvyA i#vaq stRubhi#: |
maqndrA: su#jiqhvA: svari#tAra Aqsabhiq: sammi#shlAq indre# maqruta#: pariqShTubha#: || 1.166.11
tadva#: sujAtA maruto mahitvaqnaM dIqrghaM vo# dAqtramadi#teriva vraqtam |
indra#shchaqna tyaja#sAq vi hru#NAtiq tajjanA#yaq yasmai# suqkRuteq arA#dhvam || 1.166.12
tadvo# jAmiqtvaM ma#rutaq: pare# yuqge puqrU yachChaMsa#mamRutAsaq Ava#ta |
aqyA dhiqyA mana#ve shruqShTimAvyA# sAqkaM naro# daqMsanaiqrA chi#kitrire || 1.166.13
yena# dIqrghaM ma#ruta: shUqshavA#ma yuqShmAke#naq parI#NasA turAsa: |
A yattaqtana#nvRuqjaneq janA#sa eqbhiryaqj~jebhiqstadaqbhIShTi#mashyAm || 1.166.14
eqSha vaq stomo# maruta iqyaM gIrmA#ndAqryasya# mAqnyasya# kAqro: |
eShA yA#sIShTa taqnve# vaqyAM viqdyAmeqShaM vRuqjana#M jIqradA#num || 1.166.15

saqhasra#M ta indroqtayo# na: saqhasraqmiSho# harivo gUqrtata#mA: |
saqhasraqM rAyo# mAdaqyadhyai# sahaqsriNaq upa# no yantuq vAjA#: || 1.167.01
A no&vo#bhirmaqruto# yAqntvachChAq jyeShThe#bhirvA bRuqhaddi#vai: sumAqyA: |
adhaq yade#ShAM niqyuta#: paraqmA: sa#muqdrasya# chiddhaqnaya#nta pAqre || 1.167.02
miqmyakShaq yeShuq sudhi#tA ghRuqtAchIq hira#NyanirNiqgupa#rAq na RuqShTi: |
guhAq chara#ntIq manu#Shoq na yoShA# saqbhAva#tI vidaqthye#vaq saM vAk || 1.167.03
parA# shuqbhrA aqyAso# yaqvyA sA#dhAraqNyeva# maqruto# mimikShu: |
na ro#daqsI apa# nudanta ghoqrA juqShantaq vRudha#M saqkhyAya# deqvA: || 1.167.04
joShaqdyadI#masuqryA# saqchadhyaiq viShi#tastukA rodaqsI nRuqmaNA#: |
A sUqryeva# vidhaqto ratha#M gAttveqShapra#tIkAq nabha#soq netyA || 1.167.05
AsthA#payanta yuvaqtiM yuvA#na: shuqbhe nimi#shlAM viqdathe#Shu paqjrAm |
aqrko yadvo# maruto haqviShmAqngAya#dgAqthaM suqtaso#mo duvaqsyan || 1.167.06
pra taM vi#vakmiq vakmyoq ya e#ShAM maqrutA#M mahiqmA saqtyo asti# |
sachAq yadIqM vRuSha#maNA ahaqMyu sthiqrA chiqjjanIqrvaha#te subhAqgA: || 1.167.07
pAnti# miqtrAvaru#NAvavaqdyAchchaya#ta Imaryaqmo apra#shastAn |
uqta chya#vanteq achyu#tA dhruqvANi# vAvRuqdha I#M marutoq dAti#vAra: || 1.167.08
naqhI nu vo# marutoq antyaqsme AqrAttA#chchiqchChava#soq anta#mAqpu: |
te dhRuqShNunAq shava#sA shUshuqvAMso&rNoq na dveSho# dhRuShaqtA pari# ShThu: || 1.167.09
vaqyamaqdyendra#syaq preShThA# vaqyaM shvo vo#chemahi samaqrye |
vaqyaM puqrA mahi# cha noq anuq dyUntanna# RubhuqkShA naqrAmanu# ShyAt || 1.167.10
eqSha vaq stomo# maruta iqyaM gIrmA#ndAqryasya# mAqnyasya# kAqro: |
eShA yA#sIShTa taqnve# vaqyAM viqdyAmeqShaM vRuqjana#M jIqradA#num || 1.167.11

yaqj~jAya#j~jA va: samaqnA tu#tuqrvaNiqrdhiya#MdhiyaM vo devaqyA u# dadhidhve |
A voq&rvAcha#: suviqtAyaq roda#syormaqhe va#vRutyAqmava#se suvRuqktibhi#: || 1.168.01
vaqvrAsoq na ye svaqjA: svata#vasaq iShaqM sva#rabhiqjAya#ntaq dhUta#ya: |
saqhaqsriyA#so aqpAM normaya# AqsA gAvoq vandyA#soq nokShaNa#: || 1.168.02
somA#soq na ye suqtAstRuqptAMsha#vo hRuqtsu pIqtAso# duqvasoq nAsa#te |
aiShAqmaMse#Shu raqmbhiNI#va rArabheq haste#Shu khAqdishcha# kRuqtishchaq saM da#dhe || 1.168.03
avaq svayu#ktA diqva A vRuthA# yayuqrama#rtyAq: kasha#yA chodataq tmanA# |
aqreqNava#stuvijAqtA a#chuchyavurdRuqLhAni# chinmaqrutoq bhrAja#dRuShTaya: || 1.168.04
ko voq&ntarma#ruta RuShTividyutoq reja#tiq tmanAq hanve#va jiqhvayA# |
dhaqnvaqchyuta# iqShAM na yAma#ni puruqpraiShA# ahaqnyoq3q# naita#sha: || 1.168.05
kva# svidaqsya raja#so maqhasparaqM kvAva#raM marutoq yasmi#nnAyaqya |
yachchyAqvaya#tha vithuqrevaq saMhi#taqM vyadri#NA patatha tveqShama#rNaqvam || 1.168.06
sAqtirna vo&ma#vatIq sva#rvatI tveqShA vipA#kA marutaq: pipi#ShvatI |
bhaqdrA vo# rAqti: pRu#Naqto na dakShi#NA pRuthuqjrayI# asuqrye#vaq ja~jja#tI || 1.168.07
prati# ShTobhantiq sindha#va: paqvibhyoq yadaqbhriyAqM vAcha#mudIqraya#nti |
ava# smayanta viqdyuta#: pRuthiqvyAM yadI# ghRuqtaM maqruta#: pruShNuqvanti# || 1.168.08
asU#taq pRushni#rmahaqte raNA#ya tveqShamaqyAsA#M maqrutAqmanI#kam |
te sa#psaqrAso#&janayaqntAbhvaqmAditsvaqdhAmi#ShiqrAM parya#pashyan || 1.168.09
eqSha vaq stomo# maruta iqyaM gIrmA#ndAqryasya# mAqnyasya# kAqro: |
eShA yA#sIShTa taqnve# vaqyAM viqdyAmeqShaM vRuqjana#M jIqradA#num || 1.168.10

maqhashchiqttvami#ndra yaqta eqtAnmaqhashchi#dasiq tyaja#so varUqtA |
sa no# vedho maqrutA#M chikiqtvAnsuqmnA va#nuShvaq tavaq hi preShThA# || 1.169.01
ayu#jranta indra viqshvakRu#ShTIrvidAqnAso# niqShShidho# martyaqtrA |
maqrutA#M pRutsuqtirhAsa#mAnAq sva#rmILhasya praqdhana#sya sAqtau || 1.169.02
amyaqksA ta# indra RuqShTiraqsme saneqmyabhva#M maqruto# junanti |
aqgnishchiqddhi ShmA#taqse shu#shuqkvAnApoq na dvIqpaM dadha#tiq prayA#Msi || 1.169.03
tvaM tU na# indraq taM raqyiM dAq oji#ShThayAq dakShi#Nayeva rAqtim |
stuta#shchaq yAste# chaqkana#nta vAqyo stanaqM na madhva#: pIpayantaq vAjai#: || 1.169.04
tve rAya# indra toqshata#mA: praNeqtAraq: kasya# chidRutAqyo: |
te Shu No# maqruto# mRuLayantuq ye smA# puqrA gA#tUqyantI#va deqvA: || 1.169.05
pratiq pra yA#hIndra mIqLhuShoq nR^Inmaqha: pArthi#veq sada#ne yatasva |
adhaq yade#ShAM pRuthubuqdhnAsaq etA#stIqrthe nArya: pauMsyA#ni taqsthu: || 1.169.06
prati# ghoqrANAqmetA#nAmaqyAsA#M maqrutA#M shRuNva AyaqtAmu#paqbdi: |
ye martya#M pRutanAqyantaqmUmai#rRuNAqvAnaqM na paqtaya#ntaq sargai#: || 1.169.07
tvaM mAne#bhya indra viqshvaja#nyAq radA# maqrudbhi#: shuqrudhoq goa#grA: |
stavA#nebhi stavase deva deqvairviqdyAmeqShaM vRuqjana#M jIqradA#num || 1.169.08

na nUqnamastiq no shva: kastadve#daq yadadbhu#tam |
aqnyasya# chiqttamaqbhi sa#MchaqreNya#muqtAdhI#taqM vi na#shyati || 1.170.01
kiM na# indra jighAMsasiq bhrAta#ro maqrutaqstava# |
tebhi#: kalpasva sAdhuqyA mA na#: saqmara#Ne vadhI: || 1.170.02
kiM no# bhrAtaragastyaq sakhAq sannati# manyase |
viqdmA hi teq yathAq manoq&smabhyaqminna di#tsasi || 1.170.03
ara#M kRuNvantuq vediqM samaqgnimi#ndhatAM puqra: |
tatrAqmRuta#syaq cheta#naM yaqj~jaM te# tanavAvahai || 1.170.04
tvamI#shiShe vasupateq vasU#nAqM tvaM miqtrANA#M mitrapateq dheShTha#: |
indraq tvaM maqrudbhiq: saM va#daqsvAdhaq prAshA#na RutuqthA haqvIMShi# || 1.170.05

prati# va eqnA nama#sAqhame#mi sUqktena# bhikShe sumaqtiM tuqrANA#m |
raqrAqNatA# maruto veqdyAbhiqrni heLo# dhaqtta vi mu#chadhvaqmashvA#n || 1.171.01
eqSha vaq stomo# marutoq nama#svAnhRuqdA taqShTo mana#sA dhAyi devA: |
upeqmA yA#taq mana#sA juShAqNA yUqyaM hi ShThA nama#saq idvRuqdhAsa#: || 1.171.02
stuqtAso# no maqruto# mRuLayantUqta stuqto maqghavAq shambha#viShTha: |
UqrdhvA na#: santu koqmyA vanAqnyahA#niq vishvA# maruto jigIqShA || 1.171.03
aqsmAdaqhaM ta#viqShAdISha#mANaq indrA#dbhiqyA ma#rutoq reja#mAna: |
yuqShmabhya#M haqvyA nishi#tAnyAsaqntAnyAqre cha#kRumA mRuqLatA# na: || 1.171.04
yenaq mAnA#sashchiqtaya#nta uqsrA vyu#ShTiShuq shava#sAq shashva#tInAm |
sa no# maqrudbhi#rvRuShabhaq shravo# dhA uqgra uqgrebhiq sthavi#ra: sahoqdA: || 1.171.05
tvaM pA#hIndraq sahI#yasoq nR^InbhavA# maqrudbhiqrava#yAtaheLA: |
suqpraqkeqtebhi#: sAsaqhirdadhA#no viqdyAmeqShaM vRuqjana#M jIqradA#num || 1.171.06

chiqtro vo#&stuq yAma#shchiqtra UqtI su#dAnava: |
maru#toq ahi#bhAnava: || 1.172.01
Aqre sA va#: sudAnavoq maru#ta Ru~jjaqtI sharu#: |
Aqre ashmAq yamasya#tha || 1.172.02
tRuqNaqskaqndasyaq nu vishaq: pari# vRug~gkta sudAnava: |
UqrdhvAnna#: karta jIqvase# || 1.172.03

gAyaqtsAma# nabhaqnyaM1q# yathAq verarchA#maq tadvA#vRudhAqnaM sva#rvat |
gAvo# dheqnavo# baqrhiShyada#bdhAq A yatsaqdmAna#M diqvyaM vivA#sAn || 1.173.01
archaqdvRuShAq vRuSha#bhiq: svedu#havyairmRuqgo nAshnoq atiq yajju#guqryAt |
pra ma#ndaqyurmaqnAM gU#rtaq hotAq bhara#teq maryo# mithuqnA yaja#tra: || 1.173.02
nakShaqddhotAq pariq sadma# miqtA yanbharaqdgarbhaqmA shaqrada#: pRuthiqvyA: |
krandaqdashvoq naya#mAno ruqvadgauraqntardUqto na roda#sI charaqdvAk || 1.173.03
tA kaqrmASha#tarAsmaiq pra chyauqtnAni# devaqyanto# bharante |
jujo#Shaqdindro# daqsmava#rchAq nAsa#tyevaq sugmyo# ratheqShThA: || 1.173.04
tamu# ShTuqhIndraqM yo haq satvAq ya: shUro# maqghavAq yo ra#theqShThA: |
praqtIqchashchiqdyodhI#yAqnvRuSha#NvAnvavaqvruSha#shchiqttama#so vihaqntA || 1.173.05
pra yadiqtthA ma#hiqnA nRubhyoq astyaraqM roda#sI kaqkShyeq3q# nAsmai# |
saM vi#vyaq indro# vRuqjanaqM na bhUmAq bharti# svaqdhAvA#~M opaqshami#vaq dyAm || 1.173.06
saqmatsu# tvA shUra saqtAmu#rAqNaM pra#paqthinta#maM paritaMsaqyadhyai# |
saqjoSha#saq indraqM made# kShoqNI: sUqriM chiqdye a#nuqmada#ntiq vAjai#: || 1.173.07
eqvA hi teq shaM sava#nA samuqdra Apoq yatta# Aqsu mada#nti deqvI: |
vishvA# teq anuq joShyA# bhUqdgau: sUqrI~Mshchiqdyadi# dhiqShA veShiq janA#n || 1.173.08
asA#maq yathA# suShaqkhAya# ena svabhiqShTayo# naqrAM na shaMsai#: |
asaqdyathA# naq indro# vandaneqShThAstuqro na karmaq naya#mAna uqkthA || 1.173.09
viShpa#rdhaso naqrAM na shaMsai#raqsmAkA#saqdindroq vajra#hasta: |
miqtrAqyuvoq na pUrpa#tiqM sushi#ShTau madhyAqyuvaq upa# shikShanti yaqj~jai: || 1.173.10
yaqj~jo hi ShmendraqM kashchi#dRuqndha~jju#hurAqNashchiqnmana#sA pariqyan |
tIqrthe nAchChA# tAtRuShAqNamoko# dIqrgho na siqdhramA kRu#NoqtyadhvA# || 1.173.11
mo ShU Na# iqndrAtra# pRuqtsu deqvairastiq hi ShmA# te shuShminnavaqyA: |
maqhashchiqdyasya# mIqLhuSho# yaqvyA haqviShma#to maqrutoq vanda#teq gI: || 1.173.12
eqSha stoma# indraq tubhya#maqsme eqtena# gAqtuM ha#rivo vido na: |
A no# vavRutyA: suviqtAya# deva viqdyAmeqShaM vRuqjana#M jIqradA#num || 1.173.13

tvaM rAje#ndraq ye cha# deqvA rakShAq nR^InpAqhya#suraq tvamaqsmAn |
tvaM satpa#tirmaqghavA# naqstaru#traqstvaM saqtyo vasa#vAna: sahoqdA: || 1.174.01
danoq visha# indra mRuqdhravA#cha: saqpta yatpuraq: sharmaq shAra#dIqrdart |
RuqNoraqpo a#navaqdyArNAq yUne# vRuqtraM pu#ruqkutsA#ya randhI: || 1.174.02
ajAq vRuta# indraq shUra#patnIqrdyAM chaq yebhi#: puruhUta nUqnam |
rakSho# aqgnimaqshuShaqM tUrva#yANaM siqMho na dameq apA#Msiq vasto#: || 1.174.03
sheShaqnnu ta i#ndraq sasmiqnyonauq prasha#stayeq pavI#ravasya maqhnA |
sRuqjadarNAqMsyavaq yadyuqdhA gAstiShThaqddharI# dhRuShaqtA mRu#ShTaq vAjA#n || 1.174.04
vahaq kutsa#mindraq yasmi#~jchAqkansyU#maqnyU RuqjrA vAtaqsyAshvA# |
pra sUra#shchaqkraM vRu#hatAdaqbhIkeq&bhi spRudho# yAsiShaqdvajra#bAhu: || 1.174.05
jaqghaqnvA~M i#ndra miqtrerU#~jchoqdapra#vRuddho harivoq adA#shUn |
pra ye pashya#nnaryaqmaNaqM sachAqyostvayA# shUqrtA vaha#mAnAq apa#tyam || 1.174.06
rapa#tkaqviri#ndrAqrkasA#tauq kShAM dAqsAyo#paqbarha#NIM ka: |
kara#ttiqsro maqghavAq dAnu#chitrAq ni du#ryoqNe kuya#vAchaM mRuqdhi shre#t || 1.174.07
sanAq tA ta# indraq navyAq Aguq: sahoq nabho&vi#raNAya pUqrvI: |
bhiqnatpuroq na bhidoq ade#vIrnaqnamoq vadhaqrade#vasya pIqyo: || 1.174.08
tvaM dhuni#rindraq dhuni#matIrRuqNoraqpa: sIqrA na srava#ntI: |
pra yatsa#muqdramati# shUraq parShi# pAqrayA# tuqrvashaqM yadu#M svaqsti || 1.174.09
tvamaqsmAka#mindra viqshvadha# syA avRuqkata#mo naqrAM nRu#pAqtA |
sa noq vishvA#sAM spRuqdhAM sa#hoqdA viqdyAmeqShaM vRuqjana#M jIqradA#num || 1.174.10

matsyapA#yi teq mahaq: pAtra#syeva harivo matsaqro mada#: |
vRuShA# teq vRuShNaq indu#rvAqjI sa#hasraqsAta#ma: || 1.175.01
A na#ste gantu matsaqro vRuShAq madoq vare#Nya: |
saqhAvA#~M indra sAnaqsi: pRu#tanAqShALama#rtya: || 1.175.02
tvaM hi shUraq: sani#tA choqdayoq manu#Shoq ratha#m |
saqhAvAqndasyu#mavraqtamoShaq: pAtraqM na shoqchiShA# || 1.175.03
muqShAqya sUrya#M kave chaqkramIshA#naq oja#sA |
vahaq shuShNA#ya vaqdhaM kutsaqM vAtaqsyAshvai#: || 1.175.04
shuqShminta#moq hi teq mado# dyuqmninta#ma uqta kratu#: |
vRuqtraqghnA va#rivoqvidA# maMsIqShThA a#shvaqsAta#ma: || 1.175.05
yathAq pUrve#bhyo jariqtRubhya# indraq maya# iqvApoq na tRuShya#te baqbhUtha# |
tAmanu# tvA niqvida#M johavImi viqdyAmeqShaM vRuqjana#M jIqradA#num || 1.175.06

matsi# noq vasya#{}iShTayaq indra#mindoq vRuShA vi#sha |
RuqghAqyamA#Na invasiq shatruqmantiq na vi#ndasi || 1.176.01
tasmiqnnA ve#shayAq giroq ya eka#shcharShaNIqnAm |
anu# svaqdhA yamuqpyateq yavaqM na charkRu#ShaqdvRuShA# || 1.176.02
yasyaq vishvA#niq hasta#yoq: pa~jcha# kShitIqnAM vasu# |
spAqshaya#svaq yo a#smaqdhrugdiqvyevAqshani#rjahi || 1.176.03
asu#nvantaM samaM jahi dUqNAshaqM yo na teq maya#: |
aqsmabhya#masyaq veda#naM daqddhi sUqrishchi#dohate || 1.176.04
Avoq yasya# dviqbarha#soq&rkeShu# sAnuqShagasa#t |
AqjAvindra#syendoq prAvoq vAje#Shu vAqjina#m || 1.176.05
yathAq pUrve#bhyo jariqtRubhya# indraq maya# iqvApoq na tRuShya#te baqbhUtha# |
tAmanu# tvA niqvida#M johavImi viqdyAmeqShaM vRuqjana#M jIqradA#num || 1.176.06

A cha#rShaNiqprA vRu#Shaqbho janA#nAqM rAjA# kRuShTIqnAM pu#ruhUqta indra#: |
stuqta: shra#vaqsyannavaqsopa# maqdrigyuqktvA harIq vRuShaqNA yA#hyaqrvAg~g || 1.177.01
ye teq vRuSha#No vRuShaqbhAsa# indra brahmaqyujoq vRuSha#rathAsoq atyA#: |
tA~M A ti#ShThaq tebhiqrA yA#hyaqrvAg~ghavA#mahe tvA suqta i#ndraq some# || 1.177.02
A ti#ShThaq rathaqM vRuSha#NaqM vRuShA# te suqta: somaq: pari#ShiktAq madhU#ni |
yuqktvA vRuSha#bhyAM vRuShabha kShitIqnAM hari#bhyAM yAhi praqvatopa# maqdrik || 1.177.03
aqyaM yaqj~jo de#vaqyA aqyaM miqyedha# iqmA brahmA#Nyaqyami#ndraq soma#: |
stIqrNaM baqrhirA tu sha#kraq pra yA#hiq pibA# niqShadyaq vi mu#chAq harI# iqha || 1.177.04
o suShTu#ta indra yAhyaqrvAg~gupaq brahmA#Ni mAqnyasya# kAqro: |
viqdyAmaq vastoqrava#sA gRuqNanto# viqdyAmeqShaM vRuqjana#M jIqradA#num || 1.177.05

yaddhaq syA ta# indra shruqShTirastiq yayA# baqbhUtha# jariqtRubhya# UqtI |
mA naq: kAma#M maqhaya#ntaqmA dhaqgvishvA# te ashyAqM paryApa# Aqyo: || 1.178.01
na ghAq rAjendraq A da#bhannoq yA nu svasA#rA kRuqNava#ntaq yonau# |
Apa#shchidasmai suqtukA# aveShaqngama#nnaq indra#: saqkhyA vaya#shcha || 1.178.02
jetAq nRubhiqrindra#: pRuqtsu shUraq: shrotAq havaqM nAdha#mAnasya kAqro: |
prabha#rtAq ratha#M dAqshuSha# upAqka udya#ntAq giroq yadi# chaq tmanAq bhUt || 1.178.03
eqvA nRubhiqrindra#: sushravaqsyA pra#khAqda: pRuqkSho aqbhi miqtriNo# bhUt |
saqmaqrya iqSha sta#vateq vivA#chi satrAkaqro yaja#mAnasyaq shaMsa#: || 1.178.04
tvayA# vaqyaM ma#ghavannindraq shatrU#naqbhi ShyA#ma mahaqto manya#mAnAn |
tvaM trAqtA tvamu# no vRuqdhe bhU#rviqdyAmeqShaM vRuqjana#M jIqradA#num || 1.178.05

pUqrvIraqhaM shaqrada#: shashramAqNA doqShA vasto#ruqShaso# jaqraya#ntI: |
miqnAtiq shriya#M jariqmA taqnUnAqmapyUq nu patnIqrvRuSha#No jagamyu: || 1.179.01
ye chiqddhi pUrva# RutaqsApaq Asa#nsAqkaM deqvebhiqrava#dannRuqtAni# |
te chiqdavA#surnaqhyanta#mAqpu: samUq nu patnIqrvRuSha#bhirjagamyu: || 1.179.02
na mRuShA# shrAqntaM yadava#nti deqvA vishvAq itspRudho# aqbhya#shnavAva |
jayAqvedatra# shaqtanI#thamAqjiM yatsaqmya~jchA# mithuqnAvaqbhyajA#va || 1.179.03
naqdasya# mA rudhaqta: kAmaq Aga#nniqta AjA#to aqmutaq: kuta#shchit |
lopA#mudrAq vRuSha#NaqM nI ri#NAtiq dhIraqmadhI#rA dhayati shvaqsanta#m || 1.179.04
iqmaM nu somaqmanti#to hRuqtsu pIqtamupa# bruve |
yatsIqmAga#shchakRuqmA tatsu mRu#Latu puluqkAmoq hi martya#: || 1.179.05
aqgastyaq: khana#mAna: khaqnitrai#: praqjAmapa#tyaqM bala#miqchChamA#na: |
uqbhau varNAqvRuShi#ruqgra: pu#poSha saqtyA deqveShvAqshiSho# jagAma || 1.179.06

yuqvo rajA#Msi suqyamA#soq ashvAq rathoq yadvAqM paryarNA#Msiq dIya#t |
hiqraqNyayA# vAM paqvaya#: pruShAyaqnmadhvaq: piba#ntA uqShasa#: sachethe || 1.180.01
yuqvamatyaqsyAva# nakShathoq yadvipa#tmanoq narya#syaq praya#jyo: |
svasAq yadvA#M vishvagUrtIq bharA#tiq vAjAqyeTTe# madhupAviqShe cha# || 1.180.02
yuqvaM paya# uqsriyA#yAmadhattaM paqkvamAqmAyAqmavaq pUrvyaqM go: |
aqntaryadvaqnino# vAmRutapsU hvAqro na shuchiqryaja#te haqviShmA#n || 1.180.03
yuqvaM ha# ghaqrmaM madhu#mantaqmatra#yeq&po na kShodo#&vRuNItameqShe |
tadvA#M narAvashvinAq pashva#{}iShTIq rathye#va chaqkrA prati# yantiq madhva#: || 1.180.04
A vA#M dAqnAya# vavRutIya dasrAq gorohe#Na tauqgryo na jivri#: |
aqpa: kShoqNI sa#chateq mAhi#nA vAM jUqrNo vAqmakShuqraMha#so yajatrA || 1.180.05
ni yadyuqvethe# niqyuta#: sudAnUq upa# svaqdhAbhi#: sRujathaq: pura#Mdhim |
preShaqdveShaqdvAtoq na sUqrirA maqhe da#de suvraqto na vAja#m || 1.180.06
vaqyaM chiqddhi vA#M jariqtAra#: saqtyA vi#paqnyAma#heq vi paqNirhiqtAvA#n |
adhA# chiqddhi ShmA#shvinAvanindyA pAqtho hi ShmA# vRuShaNAqvanti#devam || 1.180.07
yuqvAM chiqddhi ShmA#shvinAqvanuq dyUnviru#drasya praqsrava#Nasya sAqtau |
aqgastyo# naqrAM nRuShuq prasha#staq: kArA#dhunIva chitayatsaqhasrai#: || 1.180.08
pra yadvahe#the mahiqnA ratha#syaq pra sya#ndrA yAthoq manu#Shoq na hotA# |
dhaqttaM sUqribhya# uqta vAq svashvyaqM nAsa#tyA rayiqShAcha#: syAma || 1.180.09
taM vAqM ratha#M vaqyamaqdyA hu#vemaq stomai#rashvinA suviqtAyaq navya#m |
ari#ShTanemiqM pariq dyAmi#yAqnaM viqdyAmeqShaM vRuqjana#M jIqradA#num || 1.180.10

kaduq preShTA#viqShAM ra#yIqNAma#dhvaqryantAq yadu#nninIqtho aqpAm |
aqyaM vA#M yaqj~jo a#kRutaq prasha#stiqM vasu#dhitIq avi#tArA janAnAm || 1.181.01
A vAqmashvA#saq: shucha#ya: payaqspA vAta#raMhaso diqvyAsoq atyA#: |
maqnoqjuvoq vRuSha#No vIqtapRu#ShThAq eha svaqrAjo# aqshvinA# vahantu || 1.181.02
A vAqM rathoq&vaniqrna praqvatvA#nsRuqprava#ndhura: suviqtAya# gamyA: |
vRuShNa# sthAtArAq mana#soq javI#yAnahampUqrvo ya#jaqto dhi#ShNyAq ya: || 1.181.03
iqheha# jAqtA sama#vAvashItAmareqpasA# taqnvAq3q# nAma#bhiq: svai: |
jiqShNurvA#maqnya: suma#khasya sUqrirdiqvo aqnya: suqbhaga#: puqtra U#he || 1.181.04
pra vA#M nicheqru: ka#kuqho vashAq~M anu# piqshag~gga#rUpaq: sada#nAni gamyA: |
harI# aqnyasya# pIqpaya#ntaq vAjai#rmaqthrA rajA#MsyashvinAq vi ghoShai#: || 1.181.05
pra vA#M shaqradvA#nvRuShaqbho na niqShShAT pUqrvIriSha#shcharatiq madhva# iqShNan |
evai#raqnyasya# pIqpaya#ntaq vAjaiqrveSha#ntIrUqrdhvA naqdyo# naq Agu#: || 1.181.06
asa#rji vAqM sthavi#rA vedhasAq gIrbAqLhe a#shvinA treqdhA kShara#ntI |
upa#stutAvavataqM nAdha#mAnaqM yAmaqnnayA#ma~jChRuNutaqM hava#M me || 1.181.07
uqta syA vAqM rusha#toq vapsa#soq gIstri#baqrhiShiq sada#si pinvateq nR^In |
vRuShA# vAM meqgho vRu#ShaNA pIpAyaq gorna sekeq manu#Sho dashaqsyan || 1.181.08
yuqvAM pUqShevA#shvinAq pura#MdhiraqgnimuqShAM na ja#rate haqviShmA#n |
huqve yadvA#M varivaqsyA gRu#NAqno viqdyAmeqShaM vRuqjana#M jIqradA#num || 1.181.09

abhU#diqdaM vaqyunaqmo Shu bhU#ShatAq rathoq vRuSha#NvAqnmada#tA manIShiNa: |
dhiqyaqMjiqnvA dhiShNyA# viqshpalA#vasU diqvo napA#tA suqkRuteq shuchi#vratA || 1.182.01
indra#tamAq hi dhiShNyA# maqrutta#mA daqsrA daMsi#ShThA raqthyA# raqthIta#mA |
pUqrNaM ratha#M vahetheq madhvaq Achi#taqM tena# dAqshvAMsaqmupa# yAtho ashvinA || 1.182.02
kimatra# dasrA kRuNuthaq: kimA#sAtheq janoq ya: kashchiqdaha#virmahIqyate# |
ati# kramiShTaM juqrata#M paqNerasuqM jyotiqrviprA#ya kRuNutaM vachaqsyave# || 1.182.03
jaqmbhaya#tamaqbhitoq rAya#taq: shuno# haqtaM mRudho# viqdathuqstAnya#shvinA |
vAcha#MvAchaM jariqtU raqtninI#M kRutamuqbhA shaMsa#M nAsatyAvataqM mama# || 1.182.04
yuqvameqtaM cha#krathuq: sindhu#Shu plaqvamA#tmaqnvanta#M paqkShiNa#M tauqgryAyaq kam |
yena# devaqtrA mana#sA nirUqhathu#: supaptaqnI pe#tathuq: kShoda#so maqha: || 1.182.05
ava#viddhaM tauqgryamaqpsva1q#ntara#nArambhaqNe tama#siq pravi#ddham |
chata#sroq nAvoq jaTha#lasyaq juShTAq udaqshvibhyA#miShiqtA: pA#rayanti || 1.182.06
ka: svi#dvRuqkSho niShThi#toq madhyeq arNa#soq yaM tauqgryo nA#dhiqta: paqryaSha#svajat |
paqrNA mRuqgasya# paqtaro#rivAqrabhaq uda#shvinA Uhathuq: shroma#tAyaq kam || 1.182.07
tadvA#M narA nAsatyAqvanu# ShyAqdyadvAqM mAnA#sa uqchathaqmavo#chan |
aqsmAdaqdya sada#sa: soqmyAdA viqdyAmeqShaM vRuqjana#M jIqradA#num || 1.182.08

taM yu#~jjAthAqM mana#soq yo javI#yAntrivandhuqro vRu#ShaNAq yastri#chaqkra: |
yeno#payAqtha: suqkRuto# duroqNaM triqdhAtu#nA patathoq virna paqrNai: || 1.183.01
suqvRudratho# vartateq yannaqbhi kShAM yattiShTha#thaq: kratu#maqntAnu# pRuqkShe |
vapu#rvapuqShyA sa#chatAmiqyaM gIrdiqvo du#hiqtroShasA# sachethe || 1.183.02
A ti#ShThataM suqvRutaqM yo ratho# vAqmanu# vraqtAniq varta#te haqviShmA#n |
yena# narA nAsatyeShaqyadhyai# vaqrtiryAqthastana#yAyaq tmane# cha || 1.183.03
mA vAqM vRukoq mA vRuqkIrA da#dharShIqnmA pari# varktamuqta mAti# dhaktam |
aqyaM vA#M bhAqgo nihi#ta iqyaM gIrdasrA#viqme vA#M niqdhayoq madhU#nAm || 1.183.04
yuqvAM gota#ma: purumIqLho atriqrdasrAq havaqte&va#se haqviShmA#n |
dishaqM na diqShTAmRu#jUqyevaq yantA meq hava#M nAsaqtyopa# yAtam || 1.183.05
atA#riShmaq tama#saspAqramaqsya prati# vAqM stomo# ashvinAvadhAyi |
eha yA#taM paqthibhi#rdevaqyAnai#rviqdyAmeqShaM vRuqjana#M jIqradA#num || 1.183.06

tA vA#maqdya tAva#paqraM hu#vemoqchChantyA#muqShasiq vahni#ruqkthai: |
nAsa#tyAq kuha# chiqtsantA#vaqryo diqvo napA#tA suqdAsta#rAya || 1.184.01
aqsme Uq Shu vRu#ShaNA mAdayethAqmutpaqNI~Mrha#tamUqrmyA mada#ntA |
shruqtaM meq achCho#ktibhirmatIqnAmeShTA# narAq niche#tArA chaq karNai#: || 1.184.02
shriqye pU#ShanniShuqkRute#va deqvA nAsa#tyA vahaqtuM sUqryAyA#: |
vaqchyante# vAM kakuqhA aqpsu jAqtA yuqgA jUqrNevaq varu#Nasyaq bhUre#: || 1.184.03
aqsme sA vA#M mAdhvI rAqtira#stuq stoma#M hinotaM mAqnyasya# kAqro: |
anuq yadvA#M shravaqsyA# sudAnU suqvIryA#ya charShaqNayoq mada#nti || 1.184.04
eqSha vAqM stomo# ashvinAvakAriq mAne#bhirmaghavAnA suvRuqkti |
yAqtaM vaqrtistana#yAyaq tmane# chAqgastye# nAsatyAq mada#ntA || 1.184.05
atA#riShmaq tama#saspAqramaqsya prati# vAqM stomo# ashvinAvadhAyi |
eha yA#taM paqthibhi#rdevaqyAnai#rviqdyAmeqShaM vRuqjana#M jIqradA#num || 1.184.06

kaqtaqrA pUrvA# kataqrApa#rAqyo: kaqthA jAqte ka#vayaq: ko vi ve#da |
vishvaqM tmanA# bibhRutoq yaddhaq nAmaq vi va#rteteq aha#nI chaqkriye#va || 1.185.01
bhUriqM dve acha#rantIq chara#ntaM paqdvantaqM garbha#maqpadI# dadhAte |
nityaqM na sUqnuM piqtroruqpastheq dyAvAq rakSha#taM pRuthivI noq abhvA#t || 1.185.02
aqneqho dAqtramadi#teranaqrvaM huqve sva#rvadavaqdhaM nama#svat |
tadro#dasI janayataM jariqtre dyAvAq rakSha#taM pRuthivI noq abhvA#t || 1.185.03
ata#pyamAneq avaqsAva#ntIq anu# ShyAmaq roda#sI deqvapu#tre |
uqbhe deqvAnA#muqbhaye#bhiqrahnAqM dyAvAq rakSha#taM pRuthivI noq abhvA#t || 1.185.04
saqMgachCha#mAne yuvaqtI sama#nteq svasA#rA jAqmI piqtroruqpasthe# |
aqbhiqjighra#ntIq bhuva#nasyaq nAbhiqM dyAvAq rakSha#taM pRuthivI noq abhvA#t || 1.185.05
uqrvI sadma#nI bRuhaqtI Ruqtena# huqve deqvAnAqmava#sAq jani#trI |
daqdhAteq ye aqmRuta#M suqpratI#keq dyAvAq rakSha#taM pRuthivI noq abhvA#t || 1.185.06
uqrvI pRuqthvI ba#huqle dUqrea#nteq upa# bruveq nama#sA yaqj~je aqsmin |
daqdhAteq ye suqbhage# suqpratU#rtIq dyAvAq rakSha#taM pRuthivI noq abhvA#t || 1.185.07
deqvAnvAq yachcha#kRuqmA kachchiqdAgaq: sakhA#yaM vAq sadaqmijjAspa#tiM vA |
iqyaM dhIrbhU#yA avaqyAna#meShAqM dyAvAq rakSha#taM pRuthivI noq abhvA#t || 1.185.08
uqbhA shaMsAq naryAq mAma#viShTAmuqbhe mAmUqtI ava#sA sachetAm |
bhUri# chidaqrya: suqdAsta#rAyeqShA mada#nta iShayema devA: || 1.185.09
RuqtaM diqve tada#vochaM pRuthiqvyA a#bhishrAqvAya# prathaqmaM su#meqdhA: |
pAqtAma#vaqdyAddu#riqtAdaqbhIke# piqtA mAqtA cha# rakShatAqmavo#bhi: || 1.185.10
iqdaM dyA#vApRuthivI saqtyama#stuq pitaqrmAtaqryadiqhopa#bruqve vA#m |
bhUqtaM deqvAnA#mavaqme avo#bhirviqdyAmeqShaM vRuqjana#M jIqradA#num || 1.185.11

A naq iLA#bhirviqdathe# sushaqsti viqshvAna#ra: saviqtA deqva e#tu |
apiq yathA# yuvAnoq matsa#thA noq vishvaqM jaga#dabhipiqtve ma#nIqShA || 1.186.01
A noq vishvaq AskrA# gamantu deqvA miqtro a#ryaqmA varu#Na: saqjoShA#: |
bhuvaqnyathA# noq vishve# vRuqdhAsaq: kara#nsuqShAhA# vithuqraM na shava#: || 1.186.02
preShTha#M voq ati#thiM gRuNISheq&gniM shaqstibhi#stuqrvaNi#: saqjoShA#: |
asaqdyathA# noq varu#Na: sukIqrtiriSha#shcha parShadarigUqrta: sUqri: || 1.186.03
upa# vaq eSheq nama#sA jigIqShoShAsAqnaktA# suqdughe#va dheqnu: |
saqmAqne aha#nviqmimA#no aqrkaM viShu#rUpeq paya#siq sasmiqnnUdha#n || 1.186.04
uqta no&hi#rbuqdhnyoq3q# maya#skaq: shishuqM na piqpyuShI#va vetiq sindhu#: |
yenaq napA#tamaqpAM juqnAma# manoqjuvoq vRuSha#Noq yaM vaha#nti || 1.186.05
uqta na# IqM tvaShTA gaqntvachChAq smatsUqribhi#rabhipiqtve saqjoShA#: |
A vRu#traqhendra#shcharShaNiqprAstuqviShTa#mo naqrAM na# iqha ga#myA: || 1.186.06
uqta na# IM maqtayo&shva#yogAq: shishuqM na gAvaqstaru#NaM rihanti |
tamIqM giroq jana#yoq na patnI#: suraqbhiShTa#maM naqrAM na#santa || 1.186.07
uqta na# IM maqruto# vRuqddhase#nAq: smadroda#sIq sama#nasa: sadantu |
pRuSha#dashvAsoq&vana#yoq na rathA# riqshAda#so mitraqyujoq na deqvA: || 1.186.08
pra nu yade#ShAM mahiqnA chi#kiqtre pra yu#~jjate praqyujaqste su#vRuqkti |
adhaq yade#ShAM suqdineq na sharuqrvishvaqmeri#NaM pruShAqyantaq senA#: || 1.186.09
pro aqshvinAqvava#se kRuNudhvaqM pra pUqShaNaqM svata#vasoq hi santi# |
aqdveqSho viShNuqrvAta# RubhuqkShA achChA# suqmnAya# vavRutIya deqvAn || 1.186.10
iqyaM sA vo# aqsme dIdhi#tiryajatrA apiqprANI# chaq sada#nI cha bhUyA: |
ni yA deqveShuq yata#te vasUqyurviqdyAmeqShaM vRuqjana#M jIqradA#num || 1.186.11

piqtuM nu sto#ShaM maqho dhaqrmANaqM tavi#ShIm |
yasya# triqto vyoja#sA vRuqtraM vipa#rvamaqrdaya#t || 1.187.01
svAdo# pitoq madho# pito vaqyaM tvA# vavRumahe |
aqsmAka#maviqtA bha#va || 1.187.02
upa# na: pitaqvA cha#ra shiqva: shiqvAbhi#rUqtibhi#: |
maqyoqbhura#dviSheqNya: sakhA# suqshevoq adva#yA: || 1.187.03
tavaq tye pi#toq rasAq rajAqMsyanuq viShThi#tA: |
diqvi vAtA# iva shriqtA: || 1.187.04
tavaq tye pi#toq dada#taqstava# svAdiShThaq te pi#to |
pra svAqdmAnoq rasA#nAM tuviqgrIvA# iverate || 1.187.05
tve pi#to maqhAnA#M deqvAnAqM mano# hiqtam |
akA#riq chAru# keqtunAq tavAhiqmava#sAvadhIt || 1.187.06
yadaqdo pi#toq aja#ganviqvasvaq parva#tAnAm |
atrA# chinno madho piqto&ra#M bhaqkShAya# gamyA: || 1.187.07
yadaqpAmoSha#dhInAM pariqMshamA#riqshAma#he |
vAtA#peq pIvaq idbha#va || 1.187.08
yatte# somaq gavA#shiroq yavA#shiroq bhajA#mahe |
vAtA#peq pIvaq idbha#va || 1.187.09
kaqraqmbha o#Shadhe bhavaq pIvo# vRuqkka u#dAraqthi: |
vAtA#peq pIvaq idbha#va || 1.187.10
taM tvA# vaqyaM pi#toq vacho#bhiqrgAvoq na haqvyA su#ShUdima |
deqvebhya#stvA sadhaqmAda#maqsmabhya#M tvA sadhaqmAda#m || 1.187.11

sami#ddho aqdya rA#jasi deqvo deqvai: sa#hasrajit |
dUqto haqvyA kaqvirva#ha || 1.188.01
tanU#napAdRuqtaM yaqte madhvA# yaqj~ja: sama#jyate |
dadha#tsahaqsriNIqriSha#: || 1.188.02
AqjuhvA#no naq IDyo# deqvA~M A va#kShi yaqj~jiyA#n |
agne# sahasraqsA a#si || 1.188.03
prAqchIna#M baqrhiroja#sA saqhasra#vIramastRuNan |
yatrA#dityA viqrAja#tha || 1.188.04
viqrAT saqmrADviqbhvI: praqbhvIrbaqhvIshchaq bhUya#sIshchaq yA: |
duro# ghRuqtAnya#kSharan || 1.188.05
suqruqkme hi suqpeshaqsAdhi# shriqyA viqrAja#ta: |
uqShAsAqveha sI#datAm || 1.188.06
praqthaqmA hi suqvAcha#sAq hotA#rAq daivyA# kaqvI |
yaqj~jaM no# yakShatAmiqmam || 1.188.07
bhAraqtILeq sara#svatiq yA vaq: sarvA# upabruqve |
tA na#shchodayata shriqye || 1.188.08
tvaShTA# rUqpANiq hi praqbhu: paqshUnvishvA#nsamAnaqje |
teShA#M na sphAqtimA ya#ja || 1.188.09
upaq tmanyA# vanaspateq pAtho# deqvebhya#: sRuja |
aqgnirhaqvyAni# siShvadat || 1.188.10
puqroqgA aqgnirdeqvAnA#M gAyaqtreNaq sama#jyate |
svAhA#kRutIShu rochate || 1.188.11

agneq naya# suqpathA# rAqye aqsmAnvishvA#ni deva vaqyunA#ni viqdvAn |
yuqyoqdhya1q#smajju#hurAqNamenoq bhUyi#ShThAM teq nama#{}uktiM vidhema || 1.189.01
agneq tvaM pA#rayAq navyo# aqsmAnsvaqstibhiqrati# duqrgANiq vishvA# |
pUshcha# pRuqthvI ba#huqlA na# uqrvI bhavA# toqkAyaq tana#yAyaq shaM yo: || 1.189.02
agneq tvamaqsmadyu#yoqdhyamI#vAq ana#gnitrA aqbhyama#nta kRuqShTI: |
puna#raqsmabhya#M suviqtAya# devaq kShAM vishve#bhiraqmRute#bhiryajatra || 1.189.03
pAqhi no# agne pAqyubhiqraja#srairuqta priqye sada#naq A shu#shuqkvAn |
mA te# bhaqyaM ja#riqtAra#M yaviShTha nUqnaM vi#daqnmApaqraM sa#hasva: || 1.189.04
mA no# aqgne&va# sRujo aqghAyA#viqShyave# riqpave# duqchChunA#yai |
mA daqtvateq dasha#teq mAdate# noq mA rISha#te sahasAvaqnparA# dA: || 1.189.05
vi ghaq tvAvA#~M RutajAta yaMsadgRuNAqno a#gne taqnveq3q# varU#tham |
vishvA#dririqkShoruqta vA# niniqtsora#bhiqhrutAqmasiq hi de#va viqShpaT || 1.189.06
tvaM tA~M a#gna uqbhayAqnvi viqdvAnveShi# prapiqtve manu#Sho yajatra |
aqbhiqpiqtve mana#veq shAsyo# bhUrmarmRuqjenya# uqshigbhiqrnAkra: || 1.189.07
avo#chAma niqvacha#nAnyasmiqnmAna#sya sUqnu: sa#hasAqne aqgnau |
vaqyaM saqhasraqmRuShi#bhi: sanema viqdyAmeqShaM vRuqjana#M jIqradA#num || 1.189.08

aqnaqrvANa#M vRuShaqbhaM maqndraji#hvaqM bRuhaqspati#M vardhayAq navya#maqrkai: |
gAqthAqnya#: suqruchoq yasya# deqvA A#shRuqNvantiq nava#mAnasyaq martA#: || 1.190.01
tamRuqtviyAq upaq vAcha#: sachanteq sargoq na yo de#vayaqtAmasa#rji |
bRuhaqspatiq: sa hya~jjoq varA#Msiq vibhvAbha#vaqtsamRuqte mA#taqrishvA# || 1.190.02
upa#stutiqM nama#saq udya#tiM chaq shloka#M yaMsatsaviqtevaq pra bAqhU |
aqsya kratvA#haqnyoq3q# yo asti# mRuqgo na bhIqmo a#raqkShasaqstuvi#ShmAn || 1.190.03
aqsya shloko# diqvIya#te pRuthiqvyAmatyoq na ya#MsadyakShaqbhRudviche#tA: |
mRuqgANAqM na heqtayoq yanti# cheqmA bRuhaqspateqrahi#mAyA~M aqbhi dyUn || 1.190.04
ye tvA# devosriqkaM manya#mAnA: pAqpA bhaqdramu#paqjIva#nti paqjrA: |
na dUqDhyeq3q# anu# dadAsi vAqmaM bRuha#spateq chaya#saq itpiyA#rum || 1.190.05
suqpraitu#: sUqyava#soq na panthA# durniqyantuq: pari#prItoq na miqtra: |
aqnaqrvANo# aqbhi ye chakSha#teq no&pI#vRutA aporNuqvanto# asthu: || 1.190.06
saM yaM stubhoq&vana#yoq na yanti# samuqdraM na sraqvatoq rodha#chakrA: |
sa viqdvA~M uqbhaya#M chaShTe aqntarbRuhaqspatiqstaraq Apa#shchaq gRudhra#: || 1.190.07
eqvA maqhastu#vijAqtastuvi#ShmAqnbRuhaqspati#rvRuShaqbho dhA#yi deqva: |
sa na# stuqto vIqrava#ddhAtuq goma#dviqdyAmeqShaM vRuqjana#M jIqradA#num || 1.190.08

kag~gka#toq na kag~gkaqto&tho# satIqnaka#g~gkata: |
dvAvitiq pluShIq itiq nya1q#dRuShTA# alipsata || 1.191.01
aqdRuShTA#nhantyAyaqtyatho# hanti parAyaqtI |
atho# avaghnaqtI haqntyatho# pinaShTi piMShaqtI || 1.191.02
shaqrAsaq: kusha#rAso daqrbhAsa#: saiqryA uqta |
mauq~jjA aqdRuShTA# vairiqNA: sarve# sAqkaM nya#lipsata || 1.191.03
ni gAvo# goqShThe a#sadaqnni mRuqgAso# avikShata |
ni keqtavoq janA#nAqM nya1q#dRuShTA# alipsata || 1.191.04
eqta uq tye pratya#dRushranpradoqShaM taska#rA iva |
adRu#ShTAq vishva#dRuShTAq: prati#buddhA abhUtana || 1.191.05
dyaurva#: piqtA pRu#thiqvI mAqtA somoq bhrAtAdi#tiq: svasA# |
adRu#ShTAq vishva#dRuShTAqstiShTha#teqlaya#tAq su ka#m || 1.191.06
ye aMsyAq ye ag~ggyA#: sUqchIkAq ye pra#kag~gkaqtA: |
adRu#ShTAq: kiM chaqneha vaq: sarve# sAqkaM ni ja#syata || 1.191.07
utpuqrastAqtsUrya# eti viqshvadRu#ShTo adRuShTaqhA |
aqdRuShTAqnsarvA#~jjaqmbhayaqnsarvA#shcha yAtudhAqnya#: || 1.191.08
uda#paptadaqsau sUrya#: puqru vishvA#niq jUrva#n |
Aqdiqtya: parva#tebhyo viqshvadRu#ShTo adRuShTaqhA || 1.191.09
sUrye# viqShamA sa#jAmiq dRutiqM surA#vato gRuqhe |
so chiqnnu na ma#rAtiq no vaqyaM ma#rAmAqre a#syaq yoja#naM hariqShThA madhu# tvA madhuqlA cha#kAra || 1.191.10
iqyaqttiqkA sha#kuntiqkA saqkA ja#ghAsa te viqSham |
so chiqnnu na ma#rAtiq no vaqyaM ma#rAmAqre a#syaq yoja#naM hariqShThA madhu# tvA madhuqlA cha#kAra || 1.191.11
tri: saqpta vi#Shpulig~ggaqkA viqShasyaq puShya#makShan |
tAshchiqnnu na ma#rantiq no vaqyaM ma#rAmAqre a#syaq yoja#naM hariqShThA madhu# tvA madhuqlA cha#kAra || 1.191.12
naqvAqnAM na#vatIqnAM viqShasyaq ropu#ShINAm |
sarvA#sAmagrabhaqM nAmAqre a#syaq yoja#naM hariqShThA madhu# tvA madhuqlA cha#kAra || 1.191.13
tri: saqpta ma#yUqrya#: saqpta svasA#ro aqgruva#: |
tAste# viqShaM vi ja#bhrira udaqkaM kuqmbhinI#riva || 1.191.14
iqyaqttaqka: ku#ShumbhaqkastaqkaM bhi#naqdmyashma#nA |
tato# viqShaM pra vA#vRuteq parA#chIqranu# saqMvata#: || 1.191.15
kuqShuqmbhaqkastada#bravIdgiqre: pra#vartamAnaqka: |
vRushchi#kasyAraqsaM viqShama#raqsaM vRu#shchika te viqSham || 1.191.16

