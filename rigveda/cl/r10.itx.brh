

agre# bRuqhannuqShasA#mUqrdhvo a#sthAnnirjagaqnvAntama#soq jyotiqShAgA#t |
aqgnirbhAqnunAq rusha#tAq svag~ggaq A jAqto vishvAq sadmA#nyaprA: || 10.001.01
sa jAqto garbho# asiq roda#syoqragneq chAruqrvibhRu#taq oSha#dhIShu |
chiqtra: shishuq: pariq tamA#MsyaqktUnpra mAqtRubhyoq adhiq kani#kradadgA: || 10.001.02
viShNu#riqtthA pa#raqmama#sya viqdvA~jjAqto bRuqhannaqbhi pA#ti tRuqtIya#m |
AqsA yada#syaq payoq akra#taq svaM sache#taso aqbhya#rchaqntyatra# || 10.001.03
ata# u tvA pituqbhRutoq jani#trIrannAqvRudhaqM prati# charaqntyannai#: |
tA IqM pratye#Shiq puna#raqnyarU#pAq asiq tvaM viqkShu mAnu#ShIShuq hotA# || 10.001.04
hotA#raM chiqtrara#thamadhvaqrasya# yaqj~jasya#yaj~jasya keqtuM rusha#ntam |
pratya#rdhiM deqvasya#devasya maqhnA shriqyA tva1q#gnimati#thiqM janA#nAm || 10.001.05
sa tu vastrAqNyadhaq pesha#nAniq vasA#no aqgnirnAbhA# pRuthiqvyA: |
aqruqSho jAqta: paqda iLA#yA: puqrohi#to rAjanyakShIqha deqvAn || 10.001.06
A hi dyAvA#pRuthiqvI a#gna uqbhe sadA# puqtro na mAqtarA# taqtantha# |
pra yAqhyachCho#shaqto ya#viqShThAthA va#ha sahasyeqha deqvAn || 10.001.07

piqprIqhi deqvA~M u#shaqto ya#viShTha viqdvA~M RuqtU~MrRu#tupate yajeqha |
ye daivyA# Ruqtvijaqstebhi#ragneq tvaM hotR^I#NAmaqsyAya#jiShTha: || 10.002.01
veShi# hoqtramuqta poqtraM janA#nAM mandhAqtAsi# draviNoqdA RuqtAvA# |
svAhA# vaqyaM kRuqNavA#mA haqvIMShi# deqvo deqvAnya#jatvaqgnirarha#n || 10.002.02
A deqvAnAqmapiq panthA#maganmaq yachChaqknavA#maq tadanuq pravo#Lhum |
aqgnirviqdvAnsa ya#jAqtseduq hotAq so a#dhvaqrAnsa RuqtUnka#lpayAti || 10.002.03
yadvo# vaqyaM pra#miqnAma# vraqtAni# viqduShA#M devAq avi#duShTarAsa: |
aqgniShTadvishvaqmA pRu#NAti viqdvAnyebhi#rdeqvA~M Ruqtubhi#: kaqlpayA#ti || 10.002.04
yatpA#kaqtrA mana#sA dIqnada#kShAq na yaqj~jasya# manvaqte martyA#sa: |
aqgniShTaddhotA# kratuqvidvi#jAqnanyaji#ShTho deqvA~M Ru#tuqsho ya#jAti || 10.002.05
vishve#ShAqM hya#dhvaqrANAqmanI#kaM chiqtraM keqtuM jani#tA tvA jaqjAna# |
sa A ya#jasva nRuqvatIqranuq kShA: spAqrhA iSha#: kShuqmatI#rviqshvaja#nyA: || 10.002.06
yaM tvAq dyAvA#pRuthiqvI yaM tvApaqstvaShTAq yaM tvA# suqjani#mA jaqjAna# |
panthAqmanu# praviqdvAnpi#tRuqyANa#M dyuqmada#gne samidhAqno vi bhA#hi || 10.002.07

iqno rA#jannaraqti: sami#ddhoq raudroq dakShA#ya suShuqmA~M a#darshi |
chiqkidvi bhA#ti bhAqsA bRu#haqtAsi#knImetiq rusha#tImaqpAja#n || 10.003.01
kRuqShNAM yadenI#maqbhi varpa#sAq bhUjjaqnayaqnyoShA#M bRuhaqta: piqturjAm |
UqrdhvaM bhAqnuM sUrya#sya stabhAqyandiqvo vasu#bhiraraqtirvi bhA#ti || 10.003.02
bhaqdro bhaqdrayAq sacha#mAnaq AgAqtsvasA#raM jAqro aqbhye#ti paqshchAt |
suqpraqkeqtairdyubhi#raqgnirviqtiShThaqnrusha#dbhiqrvarNai#raqbhi rAqmama#sthAt || 10.003.03
aqsya yAmA#so bRuhaqto na vaqgnUnindhA#nA aqgne: sakhyu#: shiqvasya# |
IDya#syaq vRuShNo# bRuhaqta: svAsoq bhAmA#soq yAma#nnaqktava#shchikitre || 10.003.04
svaqnA na yasyaq bhAmA#saq: pava#nteq rocha#mAnasya bRuhaqta: suqdiva#: |
jyeShThe#bhiqryasteji#ShThai: krILuqmadbhiqrvarShi#ShThebhirbhAqnubhiqrnakSha#tiq dyAm || 10.003.05
aqsya shuShmA#so dadRushAqnapa#veqrjeha#mAnasya svanayanniqyudbhi#: |
praqtnebhiqryo rusha#dbhirdeqvata#moq vi rebha#dbhiraraqtirbhAtiq vibhvA# || 10.003.06
sa A va#kShiq mahi# naq A cha# satsi diqvaspRu#thiqvyora#raqtiryu#vaqtyo: |
aqgni: suqtuka#: suqtuke#bhiqrashvaiq rabha#svadbhIq rabha#svAq~M eha ga#myA: || 10.003.07

pra te# yakShiq pra ta# iyarmiq manmaq bhuvoq yathAq vandyo# noq have#Shu |
dhanva#nniva praqpA a#siq tvama#gna iyaqkShave# pUqrave# pratna rAjan || 10.004.01
yaM tvAq janA#so aqbhi saqMchara#ntiq gAva# uqShNami#va vraqjaM ya#viShTha |
dUqto deqvAnA#masiq martyA#nAmaqntarmaqhA~Mshcha#rasi rochaqnena# || 10.004.02
shishuqM na tvAq jenya#M vaqrdhaya#ntI mAqtA bi#bharti sachanaqsyamA#nA |
dhanoqradhi# praqvatA# yAsiq haryaq~jjigI#Shase paqshuriqvAva#sRuShTa: || 10.004.03
mUqrA a#mUraq na vaqyaM chi#kitvo mahiqtvama#gneq tvamaqg~gga vi#tse |
shaye# vaqvrishchara#ti jiqhvayAqdanre#riqhyate# yuvaqtiM viqshpatiq: san || 10.004.04
kUchi#jjAyateq sana#yAsuq navyoq vane# tasthau paliqto dhUqmake#tu: |
aqsnAqtApo# vRuShaqbho na pra ve#tiq sache#tasoq yaM praqNaya#ntaq martA#: || 10.004.05
taqnUqtyaje#vaq taska#rA vanaqrgU ra#shaqnAbhi#rdaqshabhi#raqbhya#dhItAm |
iqyaM te# agneq navya#sI manIqShA yuqkShvA rathaqM na shuqchaya#dbhiqrag~ggai#: || 10.004.06
brahma# cha te jAtavedoq nama#shcheqyaM chaq gI: sadaqmidvardha#nI bhUt |
rakShA# No agneq tana#yAni toqkA rakShoqta na#staqnvoq3q# apra#yuchChan || 10.004.07

eka#: samuqdro dhaqruNo# rayIqNAmaqsmaddhRuqdo bhUri#janmAq vi cha#ShTe |
siShaqktyUdha#rniqNyoruqpasthaq utsa#syaq madhyeq nihi#taM paqdaM ve: || 10.005.01
saqmAqnaM nIqLaM vRuSha#Noq vasA#nAq: saM ja#gmire mahiqShA arva#tIbhi: |
Ruqtasya# paqdaM kaqvayoq ni pA#ntiq guhAq nAmA#ni dadhireq parA#Ni || 10.005.02
RuqtAqyinI# mAqyinIq saM da#dhAte miqtvA shishu#M jaj~jaturvaqrdhaya#ntI |
vishva#syaq nAbhiqM chara#to dhruqvasya# kaqveshchiqttantuqM mana#sA viqyanta#: || 10.005.03
Ruqtasyaq hi va#rtaqnayaq: sujA#taqmiShoq vAjA#ya praqdivaq: sacha#nte |
aqdhIqvAqsaM roda#sI vAvasAqne ghRuqtairannai#rvAvRudhAteq madhU#nAm || 10.005.04
saqpta svasR^Iqraru#ShIrvAvashAqno viqdvAnmadhvaq ujja#bhArA dRuqshe kam |
aqntarye#me aqntari#kShe purAqjA iqchChanvaqvrima#vidatpUShaqNasya# || 10.005.05
saqpta maqryAdA#: kaqvaya#statakShuqstAsAqmekAqmidaqbhya#Mhuqro gA#t |
Aqyorha# skaqmbha u#paqmasya# nIqLe paqthAM vi#saqrge dhaqruNe#Shu tasthau || 10.005.06
asa#chchaq sachcha# paraqme vyo#maqndakSha#syaq janmaqnnadi#teruqpasthe# |
aqgnirha# na: prathamaqjA Ruqtasyaq pUrvaq Ayu#ni vRuShaqbhashcha# dheqnu: || 10.005.07

aqyaM sa yasyaq sharmaqnnavo#bhiraqgneredha#te jariqtAbhiShTau# |
jyeShThe#bhiqryo bhAqnubhi#rRuShUqNAM paqryetiq pari#vIto viqbhAvA# || 10.006.01
yo bhAqnubhi#rviqbhAvA# viqbhAtyaqgnirdeqvebhi#rRuqtAvAja#sra: |
A yo viqvAya# saqkhyA sakhiqbhyo&pa#rihvRutoq atyoq na sapti#: || 10.006.02
Isheq yo vishva#syA deqvavI#teqrIshe# viqshvAyu#ruqShasoq vyu#ShTau |
A yasmi#nmaqnA haqvIMShyaqgnAvari#ShTaratha: skaqbhnAti# shUqShai: || 10.006.03
shUqShebhi#rvRuqdho ju#ShAqNo aqrkairdeqvA~M achChA# raghuqpatvA# jigAti |
maqndro hotAq sa juqhvAq3q# yaji#ShThaq: sammi#shlo aqgnirA ji#gharti deqvAn || 10.006.04
tamuqsrAmindraqM na reja#mAnamaqgniM gIqrbhirnamo#bhiqrA kRu#Nudhvam |
A yaM viprA#so maqtibhi#rgRuqNanti# jAqtave#dasaM juqhva#M saqhAnA#m || 10.006.05
saM yasmiqnvishvAq vasU#ni jaqgmurvAjeq nAshvAq: saptI#vantaq evai#: |
aqsme UqtIrindra#vAtatamA arvAchIqnA a#gnaq A kRu#NuShva || 10.006.06
adhAq hya#gne maqhnA niqShadyA# saqdyo ja#j~jAqno havyo# baqbhUtha# |
taM te# deqvAsoq anuq keta#mAyaqnnadhA#vardhanta prathaqmAsaq UmA#: || 10.006.07

svaqsti no# diqvo a#gne pRuthiqvyA viqshvAyu#rdhehi yaqjathA#ya deva |
sache#mahiq tava# dasma prakeqtairu#ruqShyA Na# uqrubhi#rdevaq shaMsai#: || 10.007.01
iqmA a#gne maqtayaqstubhya#M jAqtA gobhiqrashvai#raqbhi gRu#Nantiq rAdha#: |
yaqdA teq martoq anuq bhogaqmAnaqDvasoq dadhA#no maqtibhi#: sujAta || 10.007.02
aqgniM ma#nye piqtara#maqgnimAqpimaqgniM bhrAta#raqM sadaqmitsakhA#yam |
aqgneranI#kaM bRuhaqta: sa#paryaM diqvi shuqkraM ya#jaqtaM sUrya#sya || 10.007.03
siqdhrA a#gneq dhiyo# aqsme sanu#trIqryaM trAya#seq damaq A nitya#hotA |
RuqtAvAq sa roqhida#shva: puruqkShurdyubhi#rasmAq aha#bhirvAqmama#stu || 10.007.04
dyubhi#rhiqtaM miqtrami#va praqyoga#M praqtnamRuqtvija#madhvaqrasya# jAqram |
bAqhubhyA#maqgnimAqyavo#&jananta viqkShu hotA#raqM nya#sAdayanta || 10.007.05
svaqyaM ya#jasva diqvi de#va deqvAnkiM teq pAka#: kRuNavaqdapra#chetA: |
yathAya#ja Ruqtubhi#rdeva deqvAneqvA ya#jasva taqnva#M sujAta || 10.007.06
bhavA# no agne&viqtota goqpA bhavA# vayaqskRuduqta no# vayoqdhA: |
rAsvA# cha na: sumaho haqvyadA#tiqM trAsvoqta na#staqnvoq3q# apra#yuchChan || 10.007.07

pra keqtunA# bRuhaqtA yA#tyaqgnirA roda#sI vRuShaqbho ro#ravIti |
diqvashchiqdantA#~M upaqmA~M udA#naLaqpAmuqpasthe# mahiqSho va#vardha || 10.008.01
muqmodaq garbho# vRuShaqbha: kaqkudmA#nasreqmA vaqtsa: shimI#vA~M arAvIt |
sa deqvatAqtyudya#tAni kRuqNvansveShuq kShaye#Shu prathaqmo ji#gAti || 10.008.02
A yo mUqrdhAna#M piqtrorara#bdhaq nya#dhvaqre da#dhireq sUroq arNa#: |
asyaq patmaqnnaru#ShIqrashva#budhnA Ruqtasyaq yonau# taqnvo# juShanta || 10.008.03
uqShau#Shoq hi va#soq agraqmeShiq tvaM yaqmayo#rabhavo viqbhAvA# |
RuqtAya# saqpta da#dhiShe paqdAni# jaqnaya#nmiqtraM taqnveq3q# svAyai# || 10.008.04
bhuvaqshchakShu#rmaqha Ruqtasya# goqpA bhuvoq varu#Noq yadRuqtAyaq veShi# |
bhuvo# aqpAM napA#jjAtavedoq bhuvo# dUqto yasya# haqvyaM jujo#Sha: || 10.008.05
bhuvo# yaqj~jasyaq raja#sashcha neqtA yatrA# niqyudbhiq: sacha#se shiqvAbhi#: |
diqvi mUqrdhAna#M dadhiShe svaqrShAM jiqhvAma#gne chakRuShe havyaqvAha#m || 10.008.06
aqsya triqta: kratu#nA vaqvre aqntariqchChandhIqtiM piqturevaiq: para#sya |
saqchaqsyamA#na: piqtroruqpasthe# jAqmi bru#vAqNa Ayu#dhAni veti || 10.008.07
sa pitryAqNyAyu#dhAni viqdvAnindre#Shita Aqptyo aqbhya#yudhyat |
triqshIqrShANa#M saqptara#shmiM jaghaqnvAntvAqShTrasya# chiqnni: sa#sRuje triqto gA: || 10.008.08
bhUrIdindra# uqdina#kShantaqmojo&vA#bhinaqtsatpa#tiqrmanya#mAnam |
tvAqShTrasya# chidviqshvarU#pasyaq gonA#mAchakrAqNastrINi# shIqrShA parA# vark || 10.008.09

Apoq hi ShThA ma#yoqbhuvaqstA na# Uqrje da#dhAtana |
maqhe raNA#yaq chakSha#se || 10.009.01
yo va#: shiqvata#moq rasaqstasya# bhAjayateqha na#: |
uqshaqtIri#va mAqtara#: || 10.009.02
tasmAq ara#M gamAma voq yasyaq kShayA#yaq jinva#tha |
Apo# jaqnaya#thA cha na: || 10.009.03
shaM no# deqvIraqbhiShTa#yaq Apo# bhavantu pIqtaye# |
shaM yoraqbhi sra#vantu na: || 10.009.04
IshA#nAq vAryA#NAqM kShaya#ntIshcharShaNIqnAm |
aqpo yA#chAmi bheShaqjam || 10.009.05
aqpsu meq somo# abravIdaqntarvishvA#ni bheShaqjA |
aqgniM cha# viqshvasha#mbhuvam || 10.009.06
Apa#: pRuNIqta bhe#ShaqjaM varU#thaM taqnveq3q# mama# |
jyokchaq sUrya#M dRuqshe || 10.009.07
iqdamA#paq: pra va#hataq yatkiM cha# duriqtaM mayi# |
yadvAqhama#bhiduqdrohaq yadvA# sheqpa uqtAnRu#tam || 10.009.08
Apo# aqdyAnva#chAriShaqM rase#naq sama#gasmahi |
paya#svAnagnaq A ga#hiq taM mAq saM sRu#jaq varcha#sA || 10.009.09

o chiqtsakhA#yaM saqkhyA va#vRutyAM tiqra: puqrU chi#darNaqvaM ja#gaqnvAn |
piqturnapA#taqmA da#dhIta veqdhA adhiq kShami# prataqraM dIdhyA#na: || 10.010.01
na teq sakhA# saqkhyaM va#ShTyeqtatsala#kShmAq yadviShu#rUpAq bhavA#ti |
maqhaspuqtrAsoq asu#rasya vIqrA diqvo dhaqrtAra# urviqyA pari# khyan || 10.010.02
uqshanti# ghAq te aqmRutA#sa eqtadeka#sya chittyaqjasaqM martya#sya |
ni teq manoq mana#si dhAyyaqsme janyuq: pati#staqnva1q#mA vi#vishyA: || 10.010.03
na yatpuqrA cha#kRuqmA kaddha# nUqnamRuqtA vada#ntoq anRu#taM rapema |
gaqndhaqrvo aqpsvapyA# chaq yoShAq sA noq nAbhi#: paraqmaM jAqmi tannau# || 10.010.04
garbheq nu nau# janiqtA dampa#tI kardeqvastvaShTA# saviqtA viqshvarU#pa: |
naki#rasyaq pra mi#nanti vraqtAniq veda# nAvaqsya pRu#thiqvI uqta dyau: || 10.010.05
ko aqsya ve#da prathaqmasyAhnaq: ka I#M dadarshaq ka iqha pra vo#chat |
bRuqhanmiqtrasyaq varu#Nasyaq dhAmaq kadu# brava Ahanoq vIchyAq nR^In || 10.010.06
yaqmasya# mA yaqmyaM1q# kAmaq Aga#nsamAqne yonau# sahaqsheyyA#ya |
jAqyevaq patye# taqnva#M ririchyAqM vi chi#dvRuhevaq rathye#va chaqkrA || 10.010.07
na ti#ShThantiq na ni mi#Shantyeqte deqvAnAqM spasha# iqha ye chara#nti |
aqnyenaq madA#hano yAhiq tUyaqM tenaq vi vRu#haq rathye#va chaqkrA || 10.010.08
rAtrI#bhirasmAq aha#bhirdashasyeqtsUrya#syaq chakShuqrmuhuqrunmi#mIyAt |
diqvA pRu#thiqvyA mi#thuqnA saba#ndhU yaqmIryaqmasya# bibhRuyAqdajA#mi || 10.010.09
A ghAq tA ga#chChAqnutta#rA yuqgAniq yatra# jAqmaya#: kRuqNavaqnnajA#mi |
upa# barbRuhi vRuShaqbhAya# bAqhumaqnyami#chChasva subhageq patiqM mat || 10.010.10
kiM bhrAtA#saqdyada#nAqthaM bhavA#tiq kimuq svasAq yannirRu#tirniqgachChA#t |
kAma#mUtA baqhveq3q#tadra#pAmi taqnvA# me taqnvaM1q# saM pi#pRugdhi || 10.010.11
na vA u# te taqnvA# taqnvaM1q# saM pa#pRuchyAM pAqpamA#huqrya: svasA#raM niqgachChA#t |
aqnyenaq matpraqmuda#: kalpayasvaq na teq bhrAtA# subhage vaShTyeqtat || 10.010.12
baqto ba#tAsi yamaq naiva teq manoq hRuda#yaM chAvidAma |
aqnyA kilaq tvAM kaqkShye#va yuqktaM pari# ShvajAteq libu#jeva vRuqkSham || 10.010.13
aqnyamUq Shu tvaM ya#myaqnya uq tvAM pari# ShvajAteq libu#jeva vRuqkSham |
tasya# vAq tvaM mana# iqchChA sa vAq tavAdhA# kRuNuShva saqMvidaqM subha#drAm || 10.010.14

vRuShAq vRuShNe# duduheq doha#sA diqva: payA#Msi yaqhvo adi#teqradA#bhya: |
vishvaqM sa ve#daq varu#Noq yathA# dhiqyA sa yaqj~jiyo# yajatu yaqj~jiyA#~M RuqtUn || 10.011.01
rapa#dgandhaqrvIrapyA# chaq yoSha#NA naqdasya# nAqde pari# pAtu meq mana#: |
iqShTasyaq madhyeq adi#tiqrni dhA#tu noq bhrAtA# no jyeqShTha: pra#thaqmo vi vo#chati || 10.011.02
so chiqnnu bhaqdrA kShuqmatIq yasha#svatyuqShA u#vAsaq mana#veq sva#rvatI |
yadI#muqshanta#mushaqtAmanuq kratu#maqgniM hotA#raM viqdathA#yaq jIja#nan || 10.011.03
adhaq tyaM draqpsaM viqbhva#M vichakShaqNaM virAbha#radiShiqta: shyeqno a#dhvaqre |
yadIq visho# vRuqNate# daqsmamAryA# aqgniM hotA#raqmadhaq dhIra#jAyata || 10.011.04
sadA#si raqNvo yava#sevaq puShya#teq hotrA#bhiragneq manu#Sha: svadhvaqra: |
vipra#sya vAq yachCha#shamAqna uqkthyaM1q# vAja#M sasaqvA~M u#paqyAsiq bhUri#bhi: || 10.011.05
udI#raya piqtarA# jAqra A bhagaqmiya#kShati haryaqto hRuqtta i#Shyati |
viva#ktiq vahni#: svapaqsyate# maqkhasta#viqShyateq asu#roq vepa#te maqtI || 10.011.06
yaste# agne sumaqtiM martoq akShaqtsaha#sa: sUnoq atiq sa pra shRu#Nve |
iShaqM dadhA#noq vaha#mAnoq ashvaiqrA sa dyuqmA~M ama#vAnbhUShatiq dyUn || 10.011.07
yada#gna eqShA sami#tiqrbhavA#ti deqvI deqveShu# yajaqtA ya#jatra |
ratnA# chaq yadviqbhajA#si svadhAvo bhAqgaM noq atraq vasu#mantaM vItAt || 10.011.08
shruqdhI no# agneq sada#ne saqdhasthe# yuqkShvA ratha#maqmRuta#sya draviqtnum |
A no# vahaq roda#sI deqvapu#treq mAki#rdeqvAnAqmapa# bhUriqha syA#: || 10.011.09

dyAvA# haq kShAmA# prathaqme RuqtenA#bhishrAqve bha#vata: satyaqvAchA# |
deqvo yanmartA#nyaqjathA#ya kRuqNvansIdaqddhotA# praqtyag~gsvamasuqM yan || 10.012.01
deqvo deqvAnpa#riqbhUrRuqtenaq vahA# no haqvyaM pra#thaqmashchi#kiqtvAn |
dhUqmake#tu: saqmidhAq bhARu#jIko maqndro hotAq nityo# vAqchA yajI#yAn || 10.012.02
svAvRu#gdeqvasyAqmRutaqM yadIq gorato# jAqtAso# dhArayanta uqrvI |
vishve# deqvA anuq tatteq yaju#rgurduqhe yadenI# diqvyaM ghRuqtaM vA: || 10.012.03
archA#mi vAqM vardhAqyApo# ghRutasnUq dyAvA#bhUmI shRuNuqtaM ro#dasI me |
ahAq yaddyAvo&su#nItiqmayaqnmadhvA# noq atra# piqtarA# shishItAm || 10.012.04
kiM svi#nnoq rAjA# jagRuheq kadaqsyAti# vraqtaM cha#kRumAq ko vi ve#da |
miqtrashchiqddhi ShmA# juhurAqNo deqvA~jChlokoq na yAqtAmapiq vAjoq asti# || 10.012.05
duqrmantvatrAqmRuta#syaq nAmaq sala#kShmAq yadviShu#rUpAq bhavA#ti |
yaqmasyaq yo maqnava#te suqmantvagneq tamRu#Shva pAqhyapra#yuchChan || 10.012.06
yasmi#ndeqvA viqdathe# mAqdaya#nte viqvasva#taq: sada#ne dhAqraya#nte |
sUryeq jyotiqrada#dhurmAqsya1q#ktUnpari# dyotaqniM cha#ratoq aja#srA || 10.012.07
yasmi#ndeqvA manma#ni saqMchara#ntyapIqchyeq3q# na vaqyama#sya vidma |
miqtro noq atrAdi#tiqranA#gAnsaviqtA deqvo varu#NAya vochat || 10.012.08
shruqdhI no# agneq sada#ne saqdhasthe# yuqkShvA ratha#maqmRuta#sya draviqtnum |
A no# vahaq roda#sI deqvapu#treq mAki#rdeqvAnAqmapa# bhUriqha syA#: || 10.012.09

yuqje vAqM brahma# pUqrvyaM namo#bhiqrvi shloka# etu paqthye#va sUqre: |
shRuqNvantuq vishve# aqmRuta#sya puqtrA A ye dhAmA#ni diqvyAni# taqsthu: || 10.013.01
yaqme i#vaq yata#mAneq yadaitaqM pra vA#M bharaqnmAnu#ShA devaqyanta#: |
A sI#dataqM svamu# loqkaM vidA#ne svAsaqsthe bha#vataqminda#ve na: || 10.013.02
pa~jcha# paqdAni# ruqpo anva#rohaqM chatu#ShpadIqmanve#mi vraqtena# |
aqkShare#Naq prati# mima eqtAmRuqtasyaq nAbhAqvadhiq saM pu#nAmi || 10.013.03
deqvebhyaq: kama#vRuNIta mRuqtyuM praqjAyaiq kamaqmRutaqM nAvRu#NIta |
bRuhaqspati#M yaqj~jama#kRuNvataq RuShi#M priqyAM yaqmastaqnvaM1q# prAri#rechIt || 10.013.04
saqpta kSha#rantiq shisha#ve maqrutva#te piqtre puqtrAsoq apya#vIvatannRuqtam |
uqbhe ida#syoqbhaya#sya rAjata uqbhe ya#tete uqbhaya#sya puShyata: || 10.013.05

paqreqyiqvAMsa#M praqvato# maqhIranu# baqhubhyaq: panthA#manupaspashAqnam |
vaiqvaqsvaqtaM saqMgama#naqM janA#nAM yaqmaM rAjA#naM haqviShA# duvasya || 10.014.01
yaqmo no# gAqtuM pra#thaqmo vi#vedaq naiShA gavyU#tiqrapa#bhartaqvA u# |
yatrA# naq: pUrve# piqtara#: pareqyureqnA ja#j~jAqnA: paqthyAq3q# anuq svA: || 10.014.02
mAta#lI kaqvyairyaqmo ag~ggi#robhiqrbRuhaqspatiqrRukva#bhirvAvRudhAqna: |
yA~Mshcha# deqvA vA#vRuqdhurye cha# deqvAnsvAhAqnye svaqdhayAqnye ma#danti || 10.014.03
iqmaM ya#ma prastaqramA hi sIdAg~ggi#robhi: piqtRubhi#: saMvidAqna: |
A tvAq mantrA#: kavishaqstA va#hantveqnA rA#janhaqviShA# mAdayasva || 10.014.04
ag~ggi#robhiqrA ga#hi yaqj~jiye#bhiqryama# vairUqpairiqha mA#dayasva |
viva#svantaM huveq ya: piqtA teq&sminyaqj~je baqrhiShyA niqShadya# || 10.014.05
ag~ggi#raso na: piqtaroq nava#gvAq atha#rvANoq bhRuga#va: soqmyAsa#: |
teShA#M vaqyaM su#maqtau yaqj~jiyA#nAqmapi# bhaqdre sau#manaqse syA#ma || 10.014.06
prehiq prehi# paqthibhi#: pUqrvyebhiqryatrA# naq: pUrve# piqtara#: pareqyu: |
uqbhA rAjA#nA svaqdhayAq mada#ntA yaqmaM pa#shyAsiq varu#NaM cha deqvam || 10.014.07
saM ga#chChasva piqtRubhiq: saM yaqmene#ShTApUqrtena# paraqme vyo#man |
hiqtvAyA#vaqdyaM punaqrastaqmehiq saM ga#chChasva taqnvA# suqvarchA#: || 10.014.08
ape#taq vI#taq vi cha# sarpaqtAtoq&smA eqtaM piqtaro# loqkama#kran |
aho#bhiraqdbhiraqktubhiqrvya#ktaM yaqmo da#dAtyavaqsAna#masmai || 10.014.09
ati# drava sArameqyau shvAnau# chaturaqkShau shaqbalau# sAqdhunA# paqthA |
athA# piqtR^Insu#viqdatrAq~M upe#hi yaqmenaq ye sa#dhaqmAdaqM mada#nti || 10.014.10
yau teq shvAnau# yama rakShiqtArau# chaturaqkShau pa#thiqrakShI# nRuqchakSha#sau |
tAbhyA#menaqM pari# dehi rAjansvaqsti chA#smA anamIqvaM cha# dhehi || 10.014.11
uqrUqNaqsAva#suqtRupA# udumbaqlau yaqmasya# dUqtau cha#ratoq janAq~M anu# |
tAvaqsmabhya#M dRuqshayeq sUryA#yaq puna#rdAtAqmasu#maqdyeha bhaqdram || 10.014.12
yaqmAyaq soma#M sunuta yaqmAya# juhutA haqvi: |
yaqmaM ha# yaqj~jo ga#chChatyaqgnidU#toq ara#MkRuta: || 10.014.13
yaqmAya# ghRuqtava#ddhaqvirjuqhotaq pra cha# tiShThata |
sa no# deqveShvA ya#maddIqrghamAyuq: pra jIqvase# || 10.014.14
yaqmAyaq madhu#mattamaqM rAj~je# haqvyaM ju#hotana |
iqdaM namaq RuShi#bhya: pUrvaqjebhyaq: pUrve#bhya: pathiqkRudbhya#: || 10.014.15
trika#drukebhi: patatiq ShaLuqrvIrekaqmidbRuqhat |
triqShTubgA#yaqtrI ChandA#Msiq sarvAq tA yaqma Ahi#tA || 10.014.16

udI#ratAqmava#raq utparA#saq unma#dhyaqmA: piqtara#: soqmyAsa#: |
asuqM ya Iqyura#vRuqkA Ru#taqj~jAste no#&vantu piqtaroq have#Shu || 10.015.01
iqdaM piqtRubhyoq namo# astvaqdya ye pUrvA#soq ya upa#rAsa Iqyu: |
ye pArthi#veq rajaqsyA niSha#ttAq ye vA# nUqnaM su#vRuqjanA#su viqkShu || 10.015.02
AhaM piqtR^Insu#viqdatrA#~M avitsiq napA#taM cha viqkrama#NaM chaq viShNo#: |
baqrhiqShadoq ye svaqdhayA# suqtasyaq bhaja#nta piqtvasta iqhAga#miShThA: || 10.015.03
barhi#Shada: pitara Uqtya1q#rvAgiqmA vo# haqvyA cha#kRumA juqShadhva#m |
ta A gaqtAva#sAq shaMta#meqnAthA# naq: shaM yora#raqpo da#dhAta || 10.015.04
upa#hUtA: piqtara#: soqmyAso# barhiqShye#Shu niqdhiShu# priqyeShu# |
ta A ga#mantuq ta iqha shru#vaqntvadhi# bruvantuq te#&vantvaqsmAn || 10.015.05
AchyAq jAnu# dakShiNaqto niqShadyeqmaM yaqj~jamaqbhi gRu#NItaq vishve# |
mA hi#MsiShTa pitaraq: kena# chinnoq yadvaq Aga#: puruqShatAq karA#ma || 10.015.06
AsI#nAso aruqNInA#muqpasthe# raqyiM dha#tta dAqshuSheq martyA#ya |
puqtrebhya#: pitaraqstasyaq vasvaq: pra ya#chChataq ta iqhorja#M dadhAta || 10.015.07
ye naq: pUrve# piqtara#: soqmyAso#&nUhiqre so#mapIqthaM vasi#ShThA: |
tebhi#ryaqma: sa#MrarAqNo haqvIMShyuqshannuqshadbhi#: pratikAqmama#ttu || 10.015.08
ye tA#tRuqShurde#vaqtrA jeha#mAnA hotrAqvidaq: stoma#taShTAso aqrkai: |
Agne# yAhi suviqdatre#bhiraqrvAg~gsaqtyai: kaqvyai: piqtRubhi#rgharmaqsadbhi#: || 10.015.09
ye saqtyAso# haviqrado# haviqShpA indre#Na deqvai: saqrathaqM dadhA#nA: |
Agne# yAhi saqhasra#M devavaqndai: paraiq: pUrvai#: piqtRubhi#rgharmaqsadbhi#: || 10.015.10
agni#ShvAttA: pitaraq eha ga#chChataq sada#:sada: sadata supraNItaya: |
aqttA haqvIMShiq praya#tAni baqrhiShyathA# raqyiM sarva#vIraM dadhAtana || 10.015.11
tvama#gna ILiqto jA#taveqdo&vA#DDhaqvyAni# suraqbhINi# kRuqtvI |
prAdA#: piqtRubhya#: svaqdhayAq te a#kShannaqddhi tvaM de#vaq praya#tA haqvIMShi# || 10.015.12
ye cheqha piqtaroq ye chaq neha yA~Mshcha# viqdma yA~M u# chaq na pra#viqdma |
tvaM ve#tthaq yatiq te jA#taveda: svaqdhAbhi#ryaqj~jaM sukRu#taM juShasva || 10.015.13
ye a#gnidaqgdhA ye ana#gnidagdhAq madhye# diqva: svaqdhayA# mAqdaya#nte |
tebhi#: svaqrALasu#nItimeqtAM ya#thAvaqshaM taqnva#M kalpayasva || 10.015.14

maina#magneq vi da#hoq mAbhi sho#choq mAsyaq tvacha#M chikShipoq mA sharI#ram |
yaqdA shRuqtaM kRuqNavo# jAtaveqdo&the#menaqM pra hi#NutAtpiqtRubhya#: || 10.016.01
shRuqtaM yaqdA kara#si jAtaveqdo&the#menaqM pari# dattAtpiqtRubhya#: |
yaqdA gachChAqtyasu#nItimeqtAmathA# deqvAnA#M vashaqnIrbha#vAti || 10.016.02
sUryaqM chakShu#rgachChatuq vAta#mAqtmA dyAM cha# gachCha pRuthiqvIM chaq dharma#NA |
aqpo vA# gachChaq yadiq tatra# te hiqtamoSha#dhIShuq prati# tiShThAq sharI#rai: || 10.016.03
aqjo bhAqgastapa#sAq taM ta#pasvaq taM te# shoqchista#patuq taM te# aqrchi: |
yAste# shiqvAstaqnvo# jAtavedaqstAbhi#rvahainaM suqkRutA#mu loqkam || 10.016.04
ava# sRujaq puna#ragne piqtRubhyoq yastaq Ahu#taqshchara#ti svaqdhAbhi#: |
AyuqrvasA#naq upa# vetuq sheShaq: saM ga#chChatAM taqnvA# jAtaveda: || 10.016.05
yatte# kRuqShNa: sha#kuqna A#tuqtoda# pipIqla: saqrpa uqta vAq shvApa#da: |
aqgniShTadviqshvAda#gaqdaM kRu#Notuq soma#shchaq yo brA#hmaqNA~M A#viqvesha# || 10.016.06
aqgnervarmaq pariq gobhi#rvyayasvaq saM prorNu#Shvaq pIva#sAq meda#sA cha |
nettvA# dhRuqShNurhara#sAq jarhRu#ShANo daqdhRugvi#dhaqkShyanpa#ryaqg~gkhayA#te || 10.016.07
iqmama#gne chamaqsaM mA vi ji#hvara: priqyo deqvAnA#muqta soqmyAnA#m |
eqSha yashcha#maqso de#vaqpAnaqstasmi#ndeqvA aqmRutA# mAdayante || 10.016.08
kraqvyAda#maqgniM pra hi#Nomi dUqraM yaqmarA#j~jo gachChatu ripravAqha: |
iqhaivAyamita#ro jAqtave#dA deqvebhyo# haqvyaM va#hatu prajAqnan || 10.016.09
yo aqgni: kraqvyAtpra#viqvesha# vo gRuqhamiqmaM pashyaqnnita#raM jAqtave#dasam |
taM ha#rAmi pitRuyaqj~jAya# deqvaM sa ghaqrmami#nvAtparaqme saqdhasthe# || 10.016.10
yo aqgni: kra#vyaqvAha#na: piqtR^InyakSha#dRutAqvRudha#: |
predu# haqvyAni# vochati deqvebhya#shcha piqtRubhyaq A || 10.016.11
uqshanta#stvAq ni dhI#mahyuqshantaq: sami#dhImahi |
uqshannu#shaqta A va#ha piqtR^InhaqviSheq atta#ve || 10.016.12
yaM tvama#gne saqmada#haqstamuq nirvA#payAq puna#: |
kiqyAmbvatra# rohatu pAkadUqrvA vya#lkashA || 10.016.13
shIti#keq shIti#kAvatiq hlAdi#keq hlAdi#kAvati |
maqNDUqkyAq3q# su saM ga#ma iqmaM sva1q#gniM ha#rShaya || 10.016.14

tvaShTA# duhiqtre va#haqtuM kRu#NoqtItIqdaM vishvaqM bhuva#naqM same#ti |
yaqmasya# mAqtA pa#ryuqhyamA#nA maqho jAqyA viva#svato nanAsha || 10.017.01
apA#gUhannaqmRutAqM martye#bhya: kRuqtvI sava#rNAmadaduqrviva#svate |
uqtAshvinA#vabharaqdyattadAsIqdaja#hAduq dvA mi#thuqnA sa#raqNyU: || 10.017.02
pUqShA tveqtashchyA#vayatuq pra viqdvAnana#ShTapashuqrbhuva#nasya goqpA: |
sa tvaiqtebhyaq: pari# dadatpiqtRubhyoq&gnirdeqvebhya#: suvidaqtriye#bhya: || 10.017.03
Ayu#rviqshvAyuq: pari# pAsati tvA pUqShA tvA# pAtuq prapa#the puqrastA#t |
yatrAsa#te suqkRutoq yatraq te yaqyustatra# tvA deqva: sa#viqtA da#dhAtu || 10.017.04
pUqShemA AshAq anu# vedaq sarvAq: so aqsmA~M abha#yatamena neShat |
svaqstiqdA AghRu#Niq: sarva#vIqro&pra#yuchChanpuqra e#tu prajAqnan || 10.017.05
prapa#the paqthAma#janiShTa pUqShA prapa#the diqva: prapa#the pRuthiqvyA: |
uqbhe aqbhi priqyata#me saqdhastheq A chaq parA# cha charati prajAqnan || 10.017.06
sara#svatIM devaqyanto# havanteq sara#svatImadhvaqre tAqyamA#ne |
sara#svatIM suqkRuto# ahvayantaq sara#svatI dAqshuSheq vArya#M dAt || 10.017.07
sara#svatiq yA saqratha#M yaqyAtha# svaqdhAbhi#rdevi piqtRubhiqrmada#ntI |
AqsadyAqsminbaqrhiShi# mAdayasvAnamIqvA iShaq A dhe#hyaqsme || 10.017.08
sara#svatIqM yAM piqtaroq hava#nte dakShiqNA yaqj~jama#bhiqnakSha#mANA: |
saqhaqsrAqrghamiqLo atra# bhAqgaM rAqyaspoShaqM yaja#mAneShu dhehi || 10.017.09
Apo# aqsmAnmAqtara#: shundhayantu ghRuqtena# no ghRutaqpva#: punantu |
vishvaqM hi riqpraM praqvaha#nti deqvIrudidA#bhyaq: shuchiqrA pUqta e#mi || 10.017.10
draqpsashcha#skanda prathaqmA~M anuq dyUniqmaM chaq yoniqmanuq yashchaq pUrva#: |
saqmAqnaM yoniqmanu# saqMchara#ntaM draqpsaM ju#hoqmyanu# saqpta hotrA#: || 10.017.11
yaste# draqpsa: skanda#tiq yaste# aqMshurbAqhuchyu#to dhiqShaNA#yA uqpasthA#t |
aqdhvaqryorvAq pari# vAq ya: paqvitrAqttaM te# juhomiq mana#sAq vaSha#TkRutam || 10.017.12
yaste# draqpsa: skaqnno yaste# aqMshuraqvashchaq ya: paqra: sruqchA |
aqyaM deqvo bRuhaqspatiq: saM taM si#~jchatuq rAdha#se || 10.017.13
paya#svatIqroSha#dhayaq: paya#svanmAmaqkaM vacha#: |
aqpAM paya#svaqditpayaqstena# mA saqha shu#ndhata || 10.017.14

para#M mRutyoq anuq pare#hiq panthAqM yasteq sva ita#ro devaqyAnA#t |
chakShu#Shmate shRuNvaqte te# bravImiq mA na#: praqjAM rI#riShoq mota vIqrAn || 10.018.01
mRuqtyo: paqdaM yoqpaya#ntoq yadaitaq drAghI#yaq Ayu#: prataqraM dadhA#nA: |
AqpyAya#mAnA: praqjayAq dhane#na shuqddhA: pUqtA bha#vata yaj~jiyAsa: || 10.018.02
iqme jIqvA vi mRuqtairAva#vRutraqnnabhU#dbhaqdrA deqvahU#tirno aqdya |
prA~jcho# agAma nRuqtayeq hasA#yaq drAghI#yaq Ayu#: prataqraM dadhA#nA: || 10.018.03
iqmaM jIqvebhya#: pariqdhiM da#dhAmiq maiShAqM nu gAqdapa#roq artha#meqtam |
shaqtaM jI#vantu shaqrada#: purUqchIraqntarmRuqtyuM da#dhatAqM parva#tena || 10.018.04
yathAhA#nyanupUqrvaM bhava#ntiq yatha# Ruqtava# Ruqtubhiqryanti# sAqdhu |
yathAq na pUrvaqmapa#roq jahA#tyeqvA dhA#taqrAyU#MShi kalpayaiShAm || 10.018.05
A ro#haqtAyu#rjaqrasa#M vRuNAqnA a#nupUqrvaM yata#mAnAq yatiq ShTha |
iqha tvaShTA# suqjani#mA saqjoShA# dIqrghamAyu#: karati jIqvase# va: || 10.018.06
iqmA nArI#ravidhaqvA: suqpatnIqrA~jja#nena saqrpiShAq saM vi#shantu |
aqnaqshravo#&namIqvA: suqratnAq A ro#hantuq jana#yoq yoniqmagre# || 10.018.07
udI#rShva nAryaqbhi jI#valoqkaM gaqtAsu#meqtamupa# sheShaq ehi# |
haqstaqgrAqbhasya# didhiqShostaveqdaM patyu#rjaniqtvamaqbhi saM ba#bhUtha || 10.018.08
dhanuqrhastA#dAqdadA#no mRuqtasyAqsme kShaqtrAyaq varcha#seq balA#ya |
atraiqva tvamiqha vaqyaM suqvIrAq vishvAq: spRudho# aqbhimA#tIrjayema || 10.018.09
upa# sarpa mAqtaraqM bhUmi#meqtAmu#ruqvyacha#saM pRuthiqvIM suqshevA#m |
UrNa#mradA yuvaqtirdakShi#NAvata eqShA tvA# pAtuq nirRu#teruqpasthA#t || 10.018.10
uchChva#~jchasva pRuthiviq mA ni bA#dhathA: sUpAyaqnAsmai# bhava sUpava~jchaqnA |
mAqtA puqtraM yathA# siqchAbhye#naM bhUma UrNuhi || 10.018.11
uqchChva~jcha#mAnA pRuthiqvI su ti#ShThatu saqhasraqM mitaq upaq hi shraya#ntAm |
te gRuqhAso# ghRutaqshchuto# bhavantu viqshvAhA#smai sharaqNA: saqntvatra# || 10.018.12
utte# stabhnAmi pRuthiqvIM tvatparIqmaM loqgaM niqdadhaqnmo aqhaM ri#Sham |
eqtAM sthUNA#M piqtaro# dhArayantuq te&trA# yaqma: sAda#nA te minotu || 10.018.13
praqtIqchIneq mAmahaqnIShvA#: paqrNamiqvA da#dhu: |
praqtIchI#M jagrabhAq vAchaqmashva#M rashaqnayA# yathA || 10.018.14

ni va#rtadhvaqM mAnu# gAtAqsmAnsi#Shakta revatI: |
agnI#ShomA punarvasU aqsme dhA#rayataM raqyim || 10.019.01
puna#renAq ni va#rtayaq puna#renAq nyA ku#ru |
indra# eNAq ni ya#chChatvaqgnire#nA uqpAja#tu || 10.019.02
puna#reqtA ni va#rtantAmaqsminpu#Shyantuq gopa#tau |
iqhaivAgneq ni dhA#rayeqha ti#ShThatuq yA raqyi: || 10.019.03
yanniqyAnaqM nyaya#naM saqMj~jAnaqM yatpaqrAya#Nam |
Aqvarta#naM niqvarta#naqM yo goqpA apiq taM hu#ve || 10.019.04
ya uqdAnaqDvyaya#naqM ya uqdAna#T paqrAya#Nam |
Aqvarta#naM niqvarta#naqmapi# goqpA ni va#rtatAm || 10.019.05
A ni#vartaq ni va#rtayaq puna#rna indraq gA de#hi |
jIqvAbhi#rbhunajAmahai || 10.019.06
pari# vo viqshvato# dadha UqrjA ghRuqtenaq paya#sA |
ye deqvA: ke cha# yaqj~jiyAqste raqyyA saM sRu#jantu na: || 10.019.07
A ni#vartana vartayaq ni ni#vartana vartaya |
bhUmyAqshchata#sra: praqdishaqstAbhya# enAq ni va#rtaya || 10.019.08

bhaqdraM noq api# vAtayaq mana#: || 10.020.01
aqgnimI#Le bhuqjAM yavi#ShThaM shAqsA miqtraM duqrdharI#tum |
yasyaq dharmaqnsva1q#renI#: sapaqryanti# mAqturUdha#: || 10.020.02
yamAqsA kRuqpanI#LaM bhAqsAke#tuM vaqrdhaya#nti |
bhrAja#teq shreNi#dan || 10.020.03
aqryo viqshAM gAqture#tiq pra yadAna#Ddiqvo antA#n |
kaqviraqbhraM dIdyA#na: || 10.020.04
juqShaddhaqvyA mAnu#Shasyoqrdhvasta#sthAqvRubhvA# yaqj~je |
miqnvansadma# puqra e#ti || 10.020.05
sa hi kShemo# haqviryaqj~ja: shruqShTIda#sya gAqture#ti |
aqgniM deqvA vAshI#mantam || 10.020.06
yaqj~jAqsAhaqM duva# iSheq&gniM pUrva#syaq sheva#sya |
adre#: sUqnumAqyumA#hu: || 10.020.07
naroq ye ke chAqsmadA vishvette vAqma A syu#: |
aqgniM haqviShAq vardha#nta: || 10.020.08
kRuqShNa: shveqto#&ruqSho yAmo# asya braqdhna Ruqjra uqta shoNoq yasha#svAn |
hira#NyarUpaqM jani#tA jajAna || 10.020.09
eqvA te# agne vimaqdo ma#nIqShAmUrjo# napAdaqmRute#bhi: saqjoShA#: |
giraq A va#kShatsumaqtIri#yAqna iShaqmUrja#M sukShiqtiM vishvaqmAbhA#: || 10.020.10

AgniM na svavRu#ktibhiqrhotA#raM tvA vRuNImahe |
yaqj~jAya# stIqrNaba#rhiSheq vi voq made# shIqraM pA#vaqkasho#chiShaqM viva#kShase || 10.021.01
tvAmuq te svAqbhuva#: shuqmbhantyashva#rAdhasa: |
vetiq tvAmu#paqsecha#nIq vi voq madaq RujI#tiragnaq Ahu#tiqrviva#kShase || 10.021.02
tve dhaqrmANa# Asate juqhUbhi#: si~jchaqtIri#va |
kRuqShNA rUqpANyarju#nAq vi voq madeq vishvAq adhiq shriyo# dhiSheq viva#kShase || 10.021.03
yama#gneq manya#se raqyiM saha#sAvannamartya |
tamA noq vAja#sAtayeq vi voq made# yaqj~jeShu# chiqtramA bha#rAq viva#kShase || 10.021.04
aqgnirjAqto atha#rvaNA viqdadvishvA#niq kAvyA# |
bhuva#ddUqto viqvasva#toq vi voq made# priqyo yaqmasyaq kAmyoq viva#kShase || 10.021.05
tvAM yaqj~jeShvI#Laqte&gne# prayaqtya#dhvaqre |
tvaM vasU#niq kAmyAq vi voq madeq vishvA# dadhAsi dAqshuSheq viva#kShase || 10.021.06
tvAM yaqj~jeShvRuqtvijaqM chAru#magneq ni She#dire |
ghRuqtapra#tIkaqM manu#Shoq vi voq made# shuqkraM cheti#ShThamaqkShabhiqrviva#kShase || 10.021.07
agne# shuqkreNa# shoqchiShoqru pra#thayase bRuqhat |
aqbhiqkranda#nvRuShAyaseq vi voq madeq garbha#M dadhAsi jAqmiShuq viva#kShase || 10.021.08

kuha# shruqta indraq: kasmi#nnaqdya jane# miqtro na shrU#yate |
RuShI#NAM vAq ya: kShayeq guhA# vAq charkRu#She giqrA || 10.022.01
iqha shruqta indro# aqsme aqdya stave# vaqjryRuchI#Shama: |
miqtro na yo janeqShvA yasha#shchaqkre asAqmyA || 10.022.02
maqho yaspatiq: shava#soq asAqmyA maqho nRuqmNasya# tUtuqji: |
bhaqrtA vajra#sya dhRuqShNo: piqtA puqtrami#va priqyam || 10.022.03
yuqjAqno ashvAq vAta#syaq dhunI# deqvo deqvasya# vajriva: |
syantA# paqthA viqrukma#tA sRujAqna: stoqShyadhva#na: || 10.022.04
tvaM tyA chiqdvAtaqsyAshvAgA# RuqjrA tmanAq vaha#dhyai |
yayo#rdeqvo na martyo# yaqntA naki#rviqdAyya#: || 10.022.05
adhaq gmantoqshanA# pRuchChate vAqM kada#rthA naq A gRuqham |
A ja#gmathu: parAqkAddiqvashchaq gmashchaq martya#m || 10.022.06
A na# indra pRukShaseq&smAkaqM brahmodya#tam |
tattvA# yAchAmaqhe&vaq: shuShNaqM yaddhannamA#nuSham || 10.022.07
aqkaqrmA dasyu#raqbhi no# amaqnturaqnyavra#toq amA#nuSha: |
tvaM tasyA#mitrahaqnvadha#rdAqsasya# dambhaya || 10.022.08
tvaM na# indra shUraq shUrai#ruqta tvotA#so baqrhaNA# |
puqruqtrA teq vi pUqrtayoq nava#nta kShoqNayo# yathA || 10.022.09
tvaM tAnvRu#traqhatye# chodayoq nR^InkA#rpAqNe shU#ra vajriva: |
guhAq yadI# kavIqnAM viqshAM nakSha#trashavasAm || 10.022.10
maqkShU tA ta# indra dAqnApna#sa AkShAqNe shU#ra vajriva: |
yaddhaq shuShNa#sya daqmbhayo# jAqtaM vishva#M saqyAva#bhi: || 10.022.11
mAkuqdhrya#gindra shUraq vasvI#raqsme bhU#vannaqbhiShTa#ya: |
vaqyaMva#yaM ta AsAM suqmne syA#ma vajriva: || 10.022.12
aqsme tA ta# indra santu saqtyAhi#MsantIrupaqspRusha#: |
viqdyAmaq yAsAqM bhujo# dhenUqnAM na va#jriva: || 10.022.13
aqhaqstA yadaqpadIq vardha#taq kShA: shachI#bhirveqdyAnA#m |
shuShNaqM pari# pradakShiqNidviqshvAya#veq ni shi#shnatha: || 10.022.14
pibA#piqbedi#ndra shUraq somaqM mA ri#ShaNyo vasavAnaq vasuq: san |
uqta trA#yasva gRuNaqto maqghono# maqhashcha# rAqyo reqvata#skRudhI na: || 10.022.15

yajA#mahaq indraqM vajra#dakShiNaqM harI#NAM raqthyaM1q# vivra#tAnAm |
pra shmashruq dodhu#vadUqrdhvathA# bhUqdvi senA#bhiqrdaya#mAnoq vi rAdha#sA || 10.023.01
harIq nva#syaq yA vane# viqde vasvindro# maqghairmaqghavA# vRutraqhA bhu#vat |
RuqbhurvAja# RubhuqkShA: pa#tyateq shavo&va# kShNaumiq dAsa#syaq nAma# chit || 10.023.02
yaqdA vajraqM hira#NyaqmidathAq rathaqM harIq yama#syaq vaha#toq vi sUqribhi#: |
A ti#ShThati maqghavAq sana#shrutaq indroq vAja#sya dIqrghashra#vasaqspati#: || 10.023.03
so chiqnnu vRuqShTiryUqthyAq3q# svA sachAq~M indraq: shmashrU#Niq hari#tAqbhi pru#ShNute |
ava# veti suqkShaya#M suqte madhUdiddhU#notiq vAtoq yathAq vana#m || 10.023.04
yo vAqchA vivA#cho mRuqdhravA#cha: puqrU saqhasrAshi#vA jaqghAna# |
tattaqdida#syaq pauMsya#M gRuNImasi piqtevaq yastavi#ShIM vAvRuqdhe shava#: || 10.023.05
stoma#M ta indra vimaqdA a#jIjanaqnnapU#rvyaM puruqtama#M suqdAna#ve |
viqdmA hya#syaq bhoja#namiqnasyaq yadA paqshuM na goqpA: ka#rAmahe || 10.023.06
mAki#rna eqnA saqkhyA vi yau#Shuqstava# chendra vimaqdasya# chaq RuShe#: |
viqdmA hi teq prama#tiM deva jAmiqvadaqsme te# santu saqkhyA shiqvAni# || 10.023.07

indraq soma#miqmaM pi#baq madhu#mantaM chaqmU suqtam |
aqsme raqyiM ni dhA#rayaq vi voq made# sahaqsriNa#M purUvasoq viva#kShase || 10.024.01
tvAM yaqj~jebhi#ruqkthairupa# haqvyebhi#rImahe |
shachI#pate shachInAqM vi voq madeq shreShTha#M no dhehiq vAryaqM viva#kShase || 10.024.02
yaspatiqrvAryA#NAqmasi# raqdhrasya# chodiqtA |
indra# stotR^IqNAma#viqtA vi voq made# dviqSho na#: pAqhyaMha#soq viva#kShase || 10.024.03
yuqvaM sha#krA mAyAqvinA# samIqchI nira#manthatam |
viqmaqdenaq yadI#LiqtA nAsa#tyA niqrama#nthatam || 10.024.04
vishve# deqvA a#kRupanta samIqchyorniqShpata#ntyo: |
nAsa#tyAvabruvandeqvA: punaqrA va#hatAqditi# || 10.024.05
madhu#manme paqrAya#NaqM madhu#maqtpunaqrAya#nam |
tA no# devA deqvata#yA yuqvaM madhu#mataskRutam || 10.024.06

bhaqdraM noq api# vAtayaq manoq dakSha#muqta kratu#m |
adhA# te saqkhye andha#soq vi voq madeq raNaqngAvoq na yava#seq viva#kShase || 10.025.01
hRuqdiqspRusha#sta Asateq vishve#Shu somaq dhAma#su |
adhAq kAmA# iqme mamaq vi voq madeq vi ti#ShThante vasUqyavoq viva#kShase || 10.025.02
uqta vraqtAni# soma teq prAhaM mi#nAmi pAqkyA# |
adhA# piqteva# sUqnaveq vi voq made# mRuqLA no# aqbhi chi#dvaqdhAdviva#kShase || 10.025.03
samuq pra ya#nti dhIqtayaq: sargA#so&vaqtA~M i#va |
kratu#M na: soma jIqvaseq vi voq made# dhAqrayA# chamaqsA~M i#vaq viva#kShase || 10.025.04
tavaq tye so#maq shakti#bhiqrnikA#mAsoq vyRu#Nvire |
gRutsa#syaq dhIrA#staqvasoq vi voq made# vraqjaM goma#ntamaqshvinaqM viva#kShase || 10.025.05
paqshuM na#: soma rakShasi puruqtrA viShThi#taqM jaga#t |
saqmAkRu#NoShi jIqvaseq vi voq madeq vishvA# saqmpashyaqnbhuva#nAq viva#kShase || 10.025.06
tvaM na#: soma viqshvato# goqpA adA#bhyo bhava |
sedha# rAjaqnnapaq sridhoq vi voq madeq mA no# duq:shaMsa# IshatAq viva#kShase || 10.025.07
tvaM na#: soma suqkratu#rvayoqdheyA#ya jAgRuhi |
kSheqtraqvitta#roq manu#Shoq vi voq made# druqho na#: pAqhyaMha#soq viva#kShase || 10.025.08
tvaM no# vRutrahantaqmendra#syendo shiqva: sakhA# |
yatsIqM hava#nte samiqthe vi voq madeq yudhya#mAnAstoqkasA#tauq viva#kShase || 10.025.09
aqyaM ghaq sa tuqro madaq indra#sya vardhata priqya: |
aqyaM kaqkShIva#to maqho vi voq made# maqtiM vipra#sya vardhayaqdviva#kShase || 10.025.10
aqyaM viprA#ya dAqshuSheq vAjA#~M iyartiq goma#ta: |
aqyaM saqptabhyaq A varaqM vi voq madeq prAndhaM shroqNaM cha# tAriShaqdviva#kShase || 10.025.11

pra hyachChA# manIqShA spAqrhA yanti# niqyuta#: |
pra daqsrA niqyudra#tha: pUqShA a#viShTuq mAhi#na: || 10.026.01
yasyaq tyanma#hiqtvaM vAqtApya#maqyaM jana#: |
vipraq A va#MsaddhIqtibhiqshchike#ta suShTutIqnAm || 10.026.02
sa ve#da suShTutIqnAminduqrna pUqShA vRuShA# |
aqbhi psura#: pruShAyati vraqjaM naq A pru#ShAyati || 10.026.03
maqMsIqmahi# tvA vaqyamaqsmAka#M deva pUShan |
maqtIqnAM chaq sAdha#naqM viprA#NAM chAdhaqvam || 10.026.04
pratya#rdhiryaqj~jAnA#mashvahaqyo rathA#nAm |
RuShiq: sa yo manu#rhitoq vipra#sya yAvayatsaqkha: || 10.026.05
AqdhISha#mANAyAq: pati#: shuqchAyA#shcha shuqchasya# cha |
vAqsoqvAqyo&vI#nAqmA vAsA#Msiq marmRu#jat || 10.026.06
iqno vAjA#nAqM pati#riqna: pu#ShTIqnAM sakhA# |
pra shmashru# haryaqto dU#dhoqdvi vRuthAq yo adA#bhya: || 10.026.07
A teq ratha#sya pUShannaqjA dhura#M vavRutyu: |
vishva#syAqrthinaq: sakhA# sanoqjA ana#pachyuta: || 10.026.08
aqsmAka#mUqrjA ratha#M pUqShA a#viShTuq mAhi#na: |
bhuvaqdvAjA#nAM vRuqdha iqmaM na#: shRuNavaqddhava#m || 10.026.09

asaqtsu me# jaritaq: sAbhi#veqgo yatsu#nvaqte yaja#mAnAyaq shikSha#m |
anA#shIrdAmaqhama#smi prahaqntA sa#tyaqdhvRuta#M vRujinAqyanta#mAqbhum || 10.027.01
yadIdaqhaM yuqdhaye# saqMnayAqnyade#vayUntaqnvAq3q# shUshu#jAnAn |
aqmA teq tumra#M vRuShaqbhaM pa#chAni tIqvraM suqtaM pa#~jchadaqshaM ni Shi#~jcham || 10.027.02
nAhaM taM ve#daq ya itiq bravIqtyade#vayUnsaqmara#Ne jaghaqnvAn |
yaqdAvAkhya#tsaqmara#NaqmRughA#vaqdAdiddha# me vRuShaqbhA pra bru#vanti || 10.027.03
yadaj~jA#teShu vRuqjaneqShvAsaqM vishve# saqto maqghavA#no ma Asan |
jiqnAmiq vetkShemaq A santa#mAqbhuM pra taM kShi#NAqM parva#te pAdaqgRuhya# || 10.027.04
na vA uq mAM vRuqjane# vArayanteq na parva#tAsoq yadaqhaM ma#naqsye |
mama# svaqnAtkRu#dhuqkarNo# bhayAta eqvedanuq dyUnkiqraNaq: same#jAt || 10.027.05
darshaqnnvatra# shRutaqpA~M a#niqndrAnbA#huqkShadaq: shara#veq patya#mAnAn |
ghRuShu#M vAq ye ni#niqdu: sakhA#yaqmadhyUq nve#Shu paqvayo# vavRutyu: || 10.027.06
abhUqrvaukShIqrvyu1q# Ayu#rAnaqDdarShaqnnu pUrvoq apa#roq nu da#rShat |
dve paqvasteq pariq taM na bhU#toq yo aqsya pAqre raja#so viqveSha# || 10.027.07
gAvoq yavaqM prayu#tA aqryo a#kShaqntA a#pashyaM saqhago#pAqshchara#ntI: |
havAq idaqryo aqbhitaq: samA#yaqnkiya#dAsuq svapa#tishChandayAte || 10.027.08
saM yadvaya#M yavaqsAdoq janA#nAmaqhaM yaqvAda# uqrvajre# aqnta: |
atrA# yuqkto#&vasAqtAra#michChAqdathoq ayu#ktaM yunajadvavaqnvAn || 10.027.09
atredu# me maMsase saqtyamuqktaM dviqpAchchaq yachchatu#ShpAtsaMsRuqjAni# |
strIqbhiryo atraq vRuSha#NaM pRutaqnyAdayu#ddho asyaq vi bha#jAniq veda#: || 10.027.10
yasyA#naqkShA du#hiqtA jAtvAsaq kastAM viqdvA~M aqbhi ma#nyAte aqndhAm |
kaqtaqro meqniM pratiq taM mu#chAteq ya IqM vahA#teq ya I#M vA vareqyAt || 10.027.11
kiya#tIq yoShA# maryaqto va#dhUqyo: pari#prItAq panya#sAq vArye#Na |
bhaqdrA vaqdhUrbha#vatiq yatsuqpeshA#: svaqyaM sA miqtraM va#nuteq jane# chit || 10.027.12
paqtto ja#gAra praqtya~jcha#matti shIqrShNA shiraq: prati# dadhauq varU#tham |
AsI#na UqrdhvAmuqpasi# kShiNAtiq nya#g~gg~guttAqnAmanve#tiq bhUmi#m || 10.027.13
bRuqhanna#chChAqyo a#palAqsho arvA# taqsthau mAqtA viShi#to attiq garbha#: |
aqnyasyA# vaqtsaM ri#haqtI mi#mAyaq kayA# bhuqvA ni da#dhe dheqnurUdha#: || 10.027.14
saqpta vIqrAso# adhaqrAdudA#yannaqShTottaqrAttAqtsama#jagmiraqnte |
nava# paqshchAtA#tsthiviqmanta# Ayaqndashaq prAksAnuq vi ti#raqntyashna#: || 10.027.15
daqshAqnAmeka#M kapiqlaM sa#mAqnaM taM hi#nvantiq krata#veq pAryA#ya |
garbha#M mAqtA sudhi#taM vaqkShaNAqsvave#nantaM tuqShaya#ntI bibharti || 10.027.16
pIvA#naM meqShama#pachanta vIqrA nyu#ptA aqkShA anu# dIqva A#san |
dvA dhanu#M bRuhaqtImaqpsva1q#nta: paqvitra#vantA charata: puqnantA# || 10.027.17
vi kro#shaqnAsoq viShva#~jcha AyaqnpachA#tiq nemo# naqhi pakSha#daqrdha: |
aqyaM me# deqva: sa#viqtA tadA#haq drva#nnaq idva#navatsaqrpira#nna: || 10.027.18
apa#shyaqM grAmaqM vaha#mAnamAqrAda#chaqkrayA# svaqdhayAq varta#mAnam |
siSha#ktyaqrya: pra yuqgA janA#nAM saqdya: shiqshnA pra#minAqno navI#yAn || 10.027.19
eqtau meq gAvau# pramaqrasya# yuqktau mo Shu pra se#dhIqrmuhuqrinma#mandhi |
Apa#shchidasyaq vi na#shaqntyarthaqM sUra#shcha maqrka upa#ro babhUqvAn || 10.027.20
aqyaM yo vajra#: puruqdhA vivRu#ttoq&va: sUrya#sya bRuhaqta: purI#ShAt |
shravaq ideqnA paqro aqnyada#stiq tada#vyaqthI ja#riqmANa#staranti || 10.027.21
vRuqkShevRu#kSheq niya#tA mImayaqdgaustatoq vayaq: pra pa#tAnpUruqShAda#: |
atheqdaM vishvaqM bhuva#naM bhayAtaq indrA#ya suqnvadRuSha#ye chaq shikSha#t || 10.027.22
deqvAnAqM mAne# prathaqmA a#tiShThankRuqntatrA#deShAqmupa#rAq udA#yan |
traya#stapanti pRuthiqvIma#nUqpA dvA bRubU#kaM vahataq: purI#Sham || 10.027.23
sA te# jIqvAtu#ruqta tasya# viddhiq mA smai#tAqdRugapa# gUha: samaqrye |
Aqvi: sva#: kRuNuqte gUha#te buqsaM sa pAqdura#sya niqrNijoq na mu#chyate || 10.027.24

vishvoq hya1q#nyo aqrirA#jaqgAmaq mamedahaq shvashu#roq nA ja#gAma |
jaqkShIqyAddhAqnA uqta soma#M papIyAqtsvA#shitaq: punaqrasta#M jagAyAt || 10.028.01
sa roru#vadvRuShaqbhastiqgmashRu#g~ggoq varShma#ntasthauq vari#maqnnA pRu#thiqvyA: |
vishve#ShvenaM vRuqjane#Shu pAmiq yo me# kuqkShI suqtaso#ma: pRuqNAti# || 10.028.02
adri#NA te maqndina# indraq tUyA#nsuqnvantiq somAqnpiba#siq tvame#ShAm |
pacha#nti te vRuShaqbhA~M atsiq teShA#M pRuqkSheNaq yanma#ghavanhUqyamA#na: || 10.028.03
iqdaM su me# jaritaqrA chi#kiddhi pratIqpaM shApa#M naqdyo# vahanti |
loqpAqsha: siqMhaM praqtya~jcha#matsA: kroqShTA va#rAqhaM nira#taktaq kakShA#t || 10.028.04
kaqthA ta# eqtadaqhamA chi#ketaqM gRutsa#syaq pAka#staqvaso# manIqShAm |
tvaM no# viqdvA~M Ru#tuqthA vi vo#choq yamardha#M te maghavankSheqmyA dhU: || 10.028.05
eqvA hi mAM taqvasa#M vaqrdhaya#nti diqvashchi#nme bRuhaqta utta#rAq dhU: |
puqrU saqhasrAq ni shi#shAmi sAqkama#shaqtruM hi mAq jani#tA jaqjAna# || 10.028.06
eqvA hi mAM taqvasa#M jaqj~juruqgraM karma#nkarmaqnvRuSha#Namindra deqvA: |
vadhI#M vRuqtraM vajre#Na mandasAqno&pa# vraqjaM ma#hiqnA dAqshuShe# vam || 10.028.07
deqvAsa# AyanparaqshU~Mra#bibhraqnvanA# vRuqshchanto# aqbhi viqDbhirA#yan |
ni suqdrvaM1q# dadha#to vaqkShaNA#suq yatrAq kRupI#Taqmanuq tadda#hanti || 10.028.08
shaqsha: kShuqraM praqtya~jcha#M jagAqrAdri#M loqgenaq vya#bhedamAqrAt |
bRuqhanta#M chidRuhaqte ra#ndhayAniq vaya#dvaqtso vRu#ShaqbhaM shUshu#vAna: || 10.028.09
suqpaqrNa iqtthA naqkhamA si#ShAqyAva#ruddha: pariqpadaqM na siqMha: |
niqruqddhashchi#nmahiqShastaqrShyAvA#ngoqdhA tasmA# aqyatha#M karShadeqtat || 10.028.10
tebhyo# goqdhA aqyatha#M karShadeqtadye braqhmaNa#: pratiqpIyaqntyannai#: |
siqma uqkShNo#&vasRuqShTA~M a#danti svaqyaM balA#ni taqnva#: shRuNAqnA: || 10.028.11
eqte shamI#bhi: suqshamI# abhUvaqnye hi#nviqre taqnva1q#: soma# uqkthai: |
nRuqvadvadaqnnupa# no mAhiq vAjA#ndiqvi shravo# dadhiSheq nAma# vIqra: || 10.028.12

vaneq na vAq yo nya#dhAyi chAqka~jChuchi#rvAqM stomo# bhuraNAvajIga: |
yasyedindra#: puruqdine#Shuq hotA# nRuqNAM naryoq nRuta#ma: kShaqpAvA#n || 10.029.01
pra te# aqsyA uqShasaq: prApa#rasyA nRuqtau syA#maq nRuta#masya nRuqNAm |
anu# triqshoka#: shaqtamAva#haqnnR^Inkutse#naq rathoq yo asa#tsasaqvAn || 10.029.02
kasteq mada# indraq rantyo# bhUqdduroq giro# aqbhyu1q#gro vi dhA#va |
kadvAho# aqrvAgupa# mA manIqShA A tvA# shakyAmupaqmaM rAdhoq annai#: || 10.029.03
kadu# dyuqmnami#ndraq tvAva#toq nR^InkayA# dhiqyA ka#raseq kannaq Aga#n |
miqtro na saqtya u#rugAya bhRuqtyA anne# samasyaq yadasa#nmanIqShA: || 10.029.04
prera#yaq sUroq arthaqM na pAqraM ye a#syaq kAma#M janiqdhA i#vaq gman |
gira#shchaq ye te# tuvijAta pUqrvIrnara# indra pratiqshikShaqntyannai#: || 10.029.05
mAtreq nu teq sumi#te indra pUqrvI dyaurmaqjmanA# pRuthiqvI kAvye#na |
varA#ya te ghRuqtava#nta: suqtAsaq: svAdma#nbhavantu pIqtayeq madhU#ni || 10.029.06
A madhvo# asmA asichaqnnama#traqmindrA#ya pUqrNaM sa hi saqtyarA#dhA: |
sa vA#vRudheq vari#maqnnA pRu#thiqvyA aqbhi kratvAq naryaq: pauMsyai#shcha || 10.029.07
vyA#naqLindraq: pRuta#nAq: svojAq Asmai# yatante saqkhyAya# pUqrvI: |
A smAq rathaqM na pRuta#nAsu tiShThaq yaM bhaqdrayA# sumaqtyA choqdayA#se || 10.029.08

pra de#vaqtrA brahma#Ne gAqture#tvaqpo achChAq mana#soq na prayu#kti |
maqhIM miqtrasyaq varu#Nasya dhAqsiM pRu#thuqjraya#se rIradhA suvRuqktim || 10.030.01
adhva#ryavo haqviShma#ntoq hi bhUqtAchChAqpa i#toshaqtIru#shanta: |
avaq yAshchaShTe# aruqNa: su#paqrNastamAsya#dhvamUqrmimaqdyA su#hastA: || 10.030.02
adhva#ryavoq&pa i#tA samuqdramaqpAM napA#taM haqviShA# yajadhvam |
sa vo# dadadUqrmimaqdyA supU#taqM tasmaiq somaqM madhu#mantaM sunota || 10.030.03
yo a#niqdhmo dIda#yadaqpsva1q#ntaryaM viprA#saq ILa#te adhvaqreShu# |
apA#M napAqnmadhu#matIraqpo dAq yAbhiqrindro# vAvRuqdhe vIqryA#ya || 10.030.04
yAbhiq: somoq moda#teq harSha#te cha kalyAqNIbhi#ryuvaqtibhiqrna marya#: |
tA a#dhvaryo aqpo achChAq pare#hiq yadA#siq~jchA oSha#dhIbhi: punItAt || 10.030.05
eqvedyUne# yuvaqtayo# namantaq yadI#muqshannu#shaqtIretyachCha# |
saM jA#nateq mana#sAq saM chi#kitre&dhvaqryavo# dhiqShaNApa#shcha deqvI: || 10.030.06
yo vo# vRuqtAbhyoq akRu#Nodu loqkaM yo vo# maqhyA aqbhisha#steqramu#~jchat |
tasmAq indrA#yaq madhu#mantamUqrmiM de#vaqmAda#naqM pra hi#NotanApa: || 10.030.07
prAsmai# hinotaq madhu#mantamUqrmiM garbhoq yo va#: sindhavoq madhvaq utsa#: |
ghRuqtapRu#ShThaqmIDya#madhvaqreShvApo# revatI: shRuNuqtA hava#M me || 10.030.08
taM si#ndhavo matsaqrami#ndraqpAna#mUqrmiM pra he#taq ya uqbhe iya#rti |
maqdaqchyuta#maushAqnaM na#bhoqjAM pari# triqtantu#M viqchara#ntaqmutsa#m || 10.030.09
AqvarvRu#tatIqradhaq nu dviqdhArA# goShuqyudhoq na ni#yaqvaM chara#ntI: |
RuSheq jani#trIqrbhuva#nasyaq patnI#raqpo va#ndasva saqvRudhaq: sayo#nI: || 10.030.10
hiqnotA# no adhvaqraM de#vayaqjyA hiqnotaq brahma# saqnayeq dhanA#nAm |
Ruqtasyaq yogeq vi Shya#dhvaqmUdha#: shruShTIqvarI#rbhUtanAqsmabhya#mApa: || 10.030.11
Apo# revatIq: kShaya#thAq hi vasvaq: kratu#M cha bhaqdraM bi#bhRuqthAmRuta#M cha |
rAqyashchaq stha sva#paqtyasyaq patnIq: sara#svatIq tadgRu#Naqte vayo# dhAt || 10.030.12
pratiq yadApoq adRu#shramAyaqtIrghRuqtaM payA#Msiq bibhra#tIqrmadhU#ni |
aqdhvaqryubhiqrmana#sA saMvidAqnA indrA#yaq somaqM suShu#taqM bhara#ntI: || 10.030.13
emA a#gmanreqvatI#rjIqvadha#nyAq adhva#ryava: sAqdaya#tA sakhAya: |
ni baqrhiShi# dhattana somyAsoq&pAM naptrA# saMvidAqnAsa# enA: || 10.030.14
AgmaqnnApa# ushaqtIrbaqrhiredaM nya#dhvaqre a#sadandevaqyantI#: |
adhva#ryava: sunuqtendrA#yaq somaqmabhU#du va: suqshakA# devayaqjyA || 10.030.15

A no# deqvAnAqmupa# vetuq shaMsoq vishve#bhistuqrairava#seq yaja#tra: |
tebhi#rvaqyaM su#ShaqkhAyo# bhavemaq tara#ntoq vishvA# duriqtA syA#ma || 10.031.01
pari# chiqnmartoq dravi#NaM mamanyAdRuqtasya# paqthA namaqsA vi#vAset |
uqta svenaq kratu#nAq saM va#detaq shreyA#MsaqM dakShaqM mana#sA jagRubhyAt || 10.031.02
adhA#yi dhIqtirasa#sRugraqmaMshA#stIqrthe na daqsmamupa# yaqntyUmA#: |
aqbhyA#nashma suviqtasya# shUqShaM nave#daso aqmRutA#nAmabhUma || 10.031.03
nitya#shchAkanyAqtsvapa#tiqrdamU#nAq yasmA# u deqva: sa#viqtA jaqjAna# |
bhago# vAq gobhi#raryaqmema#najyAqtso a#smaiq chAru#shChadayaduqta syA#t || 10.031.04
iqyaM sA bhU#yA uqShasA#mivaq kShA yaddha# kShuqmantaq: shava#sA saqmAya#n |
aqsya stuqtiM ja#riqturbhikSha#mANAq A na#: shaqgmAsaq upa# yantuq vAjA#: || 10.031.05
aqsyedeqShA su#maqti: pa#prathAqnAbha#vatpUqrvyA bhUma#nAq gau: |
aqsya sanI#LAq asu#rasyaq yonau# samAqna A bhara#Neq bibhra#mANA: || 10.031.06
kiM sviqdvanaqM ka uq sa vRuqkSha A#saq yatoq dyAvA#pRuthiqvI ni#ShTataqkShu: |
saqMtaqsthAqne aqjare# iqtaU#tIq ahA#ni pUqrvIruqShaso# jaranta || 10.031.07
naitAva#deqnA paqro aqnyada#styuqkShA sa dyAvA#pRuthiqvI bi#bharti |
tvacha#M paqvitra#M kRuNuta svaqdhAvAqnyadIqM sUryaqM na haqritoq vaha#nti || 10.031.08
steqgo na kShAmatye#ti pRuqthvIM mihaqM na vAtoq vi ha# vAtiq bhUma# |
miqtro yatraq varu#No aqjyamA#noq&gnirvaneq na vyasRu#ShTaq shoka#m || 10.031.09
staqrIryatsUta# saqdyo aqjyamA#nAq vyathi#ravyaqthI: kRu#Nutaq svago#pA |
puqtro yatpUrva#: piqtrorjani#ShTa shaqmyAM gaurja#gAraq yaddha# pRuqchChAn || 10.031.10
uqta kaNva#M nRuqShada#: puqtramA#huruqta shyAqvo dhanaqmAda#tta vAqjI |
pra kRuqShNAyaq rusha#dapinvaqtodha#rRuqtamatraq naki#rasmA apIpet || 10.031.11

pra su gmantA# dhiyasAqnasya# saqkShaNi# vaqrebhi#rvaqrA~M aqbhi Shu praqsIda#ta: |
aqsmAkaqmindra# uqbhaya#M jujoShatiq yatsoqmyasyAndha#soq bubo#dhati || 10.032.01
vI#ndra yAsi diqvyAni# rochaqnA vi pArthi#vAniq raja#sA puruShTuta |
ye tvAq vaha#ntiq muhu#radhvaqrA~M upaq te su va#nvantu vagvaqnA~M a#rAqdhasa#: || 10.032.02
tadinme# Chantsaqdvapu#Shoq vapu#ShTaraM puqtro yajjAna#M piqtroraqdhIya#ti |
jAqyA pati#M vahati vaqgnunA# suqmatpuqMsa idbhaqdro va#haqtu: pari#ShkRuta: || 10.032.03
taditsaqdhastha#maqbhi chAru# dIdhayaq gAvoq yachChAsa#nvahaqtuM na dheqnava#: |
mAqtA yanmantu#ryUqthasya# pUqrvyAbhi vAqNasya# saqptadhA#tuqrijjana#: || 10.032.04
pra vo&chChA# ririche devaqyuShpaqdameko# ruqdrebhi#ryAti tuqrvaNi#: |
jaqrA vAq yeShvaqmRute#Shu dAqvaneq pari# vaq Ume#bhya: si~jchatAq madhu# || 10.032.05
niqdhIqyamA#naqmapa#gULhamaqpsu pra me# deqvAnA#M vrataqpA u#vAcha |
indro# viqdvA~M anuq hi tvA# chaqchakShaq tenAqhama#gneq anu#shiShTaq AgA#m || 10.032.06
akShe#travitkShetraqvidaqM hyaprAqT sa praiti# kShetraqvidAnu#shiShTa: |
eqtadvai bhaqdrama#nuqshAsa#nasyoqta sruqtiM vi#ndatya~jjaqsInA#m || 10.032.07
aqdyeduq prANIqdama#manniqmAhApI#vRuto adhayanmAqturUdha#: |
eme#namApa jariqmA yuvA#naqmahe#Laqnvasu#: suqmanA# babhUva || 10.032.08
eqtAni# bhaqdrA ka#lasha kriyAmaq kuru#shravaNaq dada#to maqghAni# |
dAqna idvo# maghavAnaq: so a#stvaqyaM chaq somo# hRuqdi yaM bibha#rmi || 10.032.09

pra mA# yuyujre praqyujoq janA#nAqM vahA#mi sma pUqShaNaqmanta#reNa |
vishve# deqvAsoq adhaq mAma#rakShanduq:shAsuqrAgAqditiq ghoSha# AsIt || 10.033.01
saM mA# tapantyaqbhita#: saqpatnI#rivaq parsha#va: |
ni bA#dhateq ama#tirnaqgnatAq jasuqrverna ve#vIyate maqti: || 10.033.02
mUShoq na shiqshnA vya#danti mAqdhya#: stoqtAra#M te shatakrato |
saqkRutsu no# maghavannindra mRuLaqyAdhA# piqteva# no bhava || 10.033.03
kuqruqshrava#NamAvRuNiq rAjA#naqM trAsa#dasyavam |
maMhi#ShThaM vAqghatAqmRuShi#: || 10.033.04
yasya# mA haqritoq rathe# tiqsro vaha#nti sAdhuqyA |
stavai# saqhasra#dakShiNe || 10.033.05
yasyaq prasvA#dasoq gira# upaqmashra#vasa: piqtu: |
kShetraqM na raqNvamUqchuShe# || 10.033.06
adhi# putropamashravoq napA#nmitrAtitherihi |
piqtuShTe# asmi vandiqtA || 10.033.07
yadIshI#yAqmRutA#nAmuqta vAq martyA#nAm |
jIveqdinmaqghavAq mama# || 10.033.08
na deqvAnAqmati# vraqtaM shaqtAtmA# chaqna jI#vati |
tathA# yuqjA vi vA#vRute || 10.033.09

prAqveqpA mA# bRuhaqto mA#dayanti pravAteqjA iri#Neq varvRu#tAnA: |
soma#syeva maujavaqtasya# bhaqkSho viqbhIda#koq jAgRu#viqrmahya#machChAn || 10.034.01
na mA# mimethaq na ji#hILa eqShA shiqvA sakhi#bhya uqta mahya#mAsIt |
aqkShasyAqhame#kapaqrasya# heqtoranu#vratAqmapa# jAqyAma#rodham || 10.034.02
dveShTi# shvaqshrUrapa# jAqyA ru#Naddhiq na nA#thiqto vi#ndate marDiqtAra#m |
ashva#syevaq jara#toq vasnya#syaq nAhaM vi#ndAmi kitaqvasyaq bhoga#m || 10.034.03
aqnye jAqyAM pari# mRushantyasyaq yasyAgRu#dhaqdveda#ne vAqjya1q#kSha: |
piqtA mAqtA bhrAta#ra enamAhuqrna jA#nImoq naya#tA baqddhameqtam || 10.034.04
yadAqdIdhyeq na da#viShANyebhi: parAqyadbhyo&va# hIyeq sakhi#bhya: |
nyu#ptAshcha baqbhravoq vAchaqmakra#taq~M emIde#ShAM niShkRuqtaM jAqriNI#va || 10.034.05
saqbhAme#ti kitaqva: pRuqchChamA#no jeqShyAmIti# taqnvAq3q# shUshu#jAna: |
aqkShAso# asyaq vi ti#rantiq kAma#M pratiqdIvneq dadha#taq A kRuqtAni# || 10.034.06
aqkShAsaq ida#g~gkuqshino# nitoqdino# niqkRutvA#naqstapa#nAstApayiqShNava#: |
kuqmAqrade#ShNAq jaya#ta: punaqrhaNoq madhvAq sampRu#ktA: kitaqvasya# baqrhaNA# || 10.034.07
triqpaq~jchAqsha: krI#Latiq vrAta# eShAM deqva i#va saviqtA saqtyadha#rmA |
uqgrasya# chinmaqnyaveq nA na#manteq rAjA# chidebhyoq namaq itkRu#Noti || 10.034.08
nIqchA va#rtanta uqpari# sphurantyahaqstAsoq hasta#vantaM sahante |
diqvyA ag~ggA#rAq iri#Neq nyu#ptA: shIqtA: santoq hRuda#yaqM nirda#hanti || 10.034.09
jAqyA ta#pyate kitaqvasya# hIqnA mAqtA puqtrasyaq chara#taq: kva# svit |
RuqNAqvA bibhyaqddhana#miqchChamA#noq&nyeShAqmastaqmupaq nakta#meti || 10.034.10
striya#M dRuqShTvAya# kitaqvaM ta#tApAqnyeShA#M jAqyAM sukRu#taM chaq yoni#m |
pUqrvAqhNe ashvA#nyuyuqje hi baqbhrUnso aqgnerante# vRuShaqla: pa#pAda || 10.034.11
yo va#: senAqnIrma#haqto gaqNasyaq rAjAq vrAta#sya prathaqmo baqbhUva# |
tasmai# kRuNomiq na dhanA# ruNadhmiq dashAqhaM prAchIqstadRuqtaM va#dAmi || 10.034.12
aqkShairmA dI#vya: kRuqShimitkRu#Shasva viqtte ra#masva baqhu manya#mAna: |
tatraq gAva#: kitavaq tatra# jAqyA tanmeq vi cha#ShTe saviqtAyamaqrya: || 10.034.13
miqtraM kRu#NudhvaqM khalu# mRuqLatA# noq mA no# ghoqreNa# charatAqbhi dhRuqShNu |
ni voq nu maqnyurvi#shatAqmarA#tiraqnyo ba#bhrUqNAM prasi#tauq nva#stu || 10.034.14

abu#dhramuq tya indra#vanto aqgnayoq jyotiqrbhara#nta uqShasoq vyu#ShTiShu |
maqhI dyAvA#pRuthiqvI che#tatAqmapoq&dyA deqvAnAqmavaq A vRu#NImahe || 10.035.01
diqvaspRu#thiqvyoravaq A vRu#NImahe mAqtR^InsindhUqnparva#tA~jCharyaqNAva#ta: |
aqnAqgAqstvaM sUrya#muqShAsa#mImahe bhaqdraM soma#: suvAqno aqdyA kRu#Notu na: || 10.035.02
dyAvA# no aqdya pRu#thiqvI anA#gaso maqhI trA#yetAM suviqtAya# mAqtarA# |
uqShA uqchChantyapa# bAdhatAmaqghaM svaqstya1q#gniM sa#midhAqnamI#mahe || 10.035.03
iqyaM na# uqsrA pra#thaqmA su#deqvya#M reqvatsaqnibhyo# reqvatIq vyu#chChatu |
Aqre maqnyuM du#rviqdatra#sya dhImahi svaqstya1q#gniM sa#midhAqnamI#mahe || 10.035.04
pra yA: sisra#teq sUrya#sya raqshmibhiqrjyotiqrbhara#ntIruqShasoq vyu#ShTiShu |
bhaqdrA no# aqdya shrava#seq vyu#chChata svaqstya1q#gniM sa#midhAqnamI#mahe || 10.035.05
aqnaqmIqvA uqShasaq A cha#rantu naq udaqgnayo# jihatAqM jyoti#ShA bRuqhat |
Ayu#kShAtAmaqshvinAq tUtu#jiqM ratha#M svaqstya1q#gniM sa#midhAqnamI#mahe || 10.035.06
shreShTha#M no aqdya sa#vitaqrvare#NyaM bhAqgamA su#vaq sa hi ra#tnaqdhA asi# |
rAqyo jani#trIM dhiqShaNAqmupa# bruve svaqstya1q#gniM sa#midhAqnamI#mahe || 10.035.07
pipa#rtu mAq tadRuqtasya# praqvAcha#naM deqvAnAqM yanma#nuqShyAq3q# ama#nmahi |
vishvAq iduqsrA: spaLude#tiq sUrya#: svaqstya1q#gniM sa#midhAqnamI#mahe || 10.035.08
aqdveqSho aqdya baqrhiShaq: starI#maNiq grAvNAqM yogeq manma#naq: sAdha# Imahe |
AqdiqtyAnAqM sharma#Niq sthA bhu#raNyasi svaqstya1q#gniM sa#midhAqnamI#mahe || 10.035.09
A no# baqrhi: sa#dhaqmAde# bRuqhaddiqvi deqvA~M I#Le sAqdayA# saqpta hotR^I#n |
indra#M miqtraM varu#NaM sAqtayeq bhaga#M svaqstya1q#gniM sa#midhAqnamI#mahe || 10.035.10
ta A#dityAq A ga#tA saqrvatA#taye vRuqdhe no# yaqj~jama#vatA sajoShasa: |
bRuhaqspati#M pUqShaNa#maqshvinAq bhaga#M svaqstya1q#gniM sa#midhAqnamI#mahe || 10.035.11
tanno# devA yachChata supravAchaqnaM ChaqrdirA#dityA: suqbhara#M nRuqpAyya#m |
pashve# toqkAyaq tana#yAya jIqvase# svaqstya1q#gniM sa#midhAqnamI#mahe || 10.035.12
vishve# aqdya maqrutoq vishva# UqtI vishve# bhavantvaqgnayaq: sami#ddhA: |
vishve# no deqvA avaqsA ga#mantuq vishva#mastuq dravi#NaqM vAjo# aqsme || 10.035.13
yaM de#vAqso&va#thaq vAja#sAtauq yaM trAya#dhveq yaM pi#pRuqthAtyaMha#: |
yo vo# gopIqthe na bhaqyasyaq vedaq te syA#ma deqvavI#taye turAsa: || 10.035.14

uqShAsAqnaktA# bRuhaqtI suqpesha#sAq dyAvAqkShAmAq varu#No miqtro a#ryaqmA |
indra#M huve maqrutaq: parva#tA~M aqpa A#diqtyAndyAvA#pRuthiqvI aqpa: sva#: || 10.036.01
dyaushcha# na: pRuthiqvI chaq prache#tasa RuqtAva#rI rakShatAqmaMha#so riqSha: |
mA du#rviqdatrAq nirRu#tirna Ishataq taddeqvAnAqmavo# aqdyA vRu#NImahe || 10.036.02
vishva#smAnnoq adi#ti: pAqtvaMha#so mAqtA miqtrasyaq varu#Nasya reqvata#: |
sva#rvaqjjyoti#ravRuqkaM na#shImahiq taddeqvAnAqmavo# aqdyA vRu#NImahe || 10.036.03
grAvAq vadaqnnapaq rakShA#Msi sedhatu duqShShvapnyaqM nirRu#tiqM vishva#maqtriNa#m |
AqdiqtyaM sharma# maqrutA#mashImahiq taddeqvAnAqmavo# aqdyA vRu#NImahe || 10.036.04
endro# baqrhi: sIda#tuq pinva#tAqmiLAq bRuhaqspatiq: sAma#bhirRuqkvo a#rchatu |
suqpraqkeqtaM jIqvaseq manma# dhImahiq taddeqvAnAqmavo# aqdyA vRu#NImahe || 10.036.05
diqviqspRusha#M yaqj~jamaqsmAka#mashvinA jIqrAdhva#raM kRuNutaM suqmnamiqShTaye# |
prAqchIna#rashmiqmAhu#taM ghRuqtenaq taddeqvAnAqmavo# aqdyA vRu#NImahe || 10.036.06
upa# hvaye suqhavaqM mAru#taM gaqNaM pA#vaqkamRuqShvaM saqkhyAya# shaqmbhuva#m |
rAqyaspoSha#M saushravaqsAya# dhImahiq taddeqvAnAqmavo# aqdyA vRu#NImahe || 10.036.07
aqpAM peru#M jIqvadha#nyaM bharAmahe devAqvya#M suqhava#madhvaraqshriya#m |
suqraqshmiM soma#mindriqyaM ya#mImahiq taddeqvAnAqmavo# aqdyA vRu#NImahe || 10.036.08
saqnemaq tatsu#saqnitA# saqnitva#bhirvaqyaM jIqvA jIqvapu#trAq anA#gasa: |
braqhmaqdviShoq viShvaqgeno# bharerataq taddeqvAnAqmavo# aqdyA vRu#NImahe || 10.036.09
ye sthA mano#ryaqj~jiyAqste shRu#Notanaq yadvo# devAq Ima#heq tadda#dAtana |
jaitraqM kratu#M rayiqmadvIqravaqdyashaqstaddeqvAnAqmavo# aqdyA vRu#NImahe || 10.036.10
maqhadaqdya ma#haqtAmA vRu#NImaqhe&vo# deqvAnA#M bRuhaqtAma#naqrvaNA#m |
yathAq vasu# vIqrajA#taqM nashA#mahaiq taddeqvAnAqmavo# aqdyA vRu#NImahe || 10.036.11
maqho aqgne: sa#midhAqnasyaq sharmaqNyanA#gA miqtre varu#Ne svaqstaye# |
shreShThe# syAma saviqtu: savI#maniq taddeqvAnAqmavo# aqdyA vRu#NImahe || 10.036.12
ye sa#viqtu: saqtyasa#vasyaq vishve# miqtrasya# vraqte varu#Nasya deqvA: |
te saubha#gaM vIqravaqdgomaqdapnoq dadhA#tanaq dravi#NaM chiqtramaqsme || 10.036.13
saqviqtA paqshchAtA#tsaviqtA puqrastA#tsaviqtottaqrAttA#tsaviqtAdhaqrAttA#t |
saqviqtA na#: suvatu saqrvatA#tiM saviqtA no# rAsatAM dIqrghamAyu#: || 10.036.14

namo# miqtrasyaq varu#Nasyaq chakSha#se maqho deqvAyaq tadRuqtaM sa#paryata |
dUqreqdRushe# deqvajA#tAya keqtave# diqvaspuqtrAyaq sUryA#ya shaMsata || 10.037.01
sA mA# saqtyoktiq: pari# pAtu viqshvatoq dyAvA# chaq yatra# taqtanaqnnahA#ni cha |
vishva#maqnyanni vi#shateq yadeja#ti viqshvAhApo# viqshvAhode#tiq sUrya#: || 10.037.02
na teq ade#va: praqdivoq ni vA#sateq yade#taqshebhi#: pataqrai ra#thaqryasi# |
prAqchIna#maqnyadanu# vartateq rajaq udaqnyenaq jyoti#ShA yAsi sUrya || 10.037.03
yena# sUryaq jyoti#ShAq bAdha#seq tamoq jaga#chchaq vishva#mudiqyarShi# bhAqnunA# |
tenAqsmadvishvAqmani#rAqmanA#hutiqmapAmI#vAqmapa# duqShShvapnya#M suva || 10.037.04
vishva#syaq hi preShi#toq rakSha#si vraqtamahe#Layannuqchchara#si svaqdhA anu# |
yadaqdya tvA# sUryopaqbravA#mahaiq taM no# deqvA anu# maMsIrataq kratu#m || 10.037.05
taM noq dyAvA#pRuthiqvI tannaq Apaq indra#: shRuNvantu maqrutoq havaqM vacha#: |
mA shUne# bhUmaq sUrya#sya saqMdRushi# bhaqdraM jIva#nto jaraqNAma#shImahi || 10.037.06
viqshvAhA# tvA suqmana#sa: suqchakSha#sa: praqjAva#nto anamIqvA anA#gasa: |
uqdyanta#M tvA mitramaho diqvedi#veq jyogjIqvA: prati# pashyema sUrya || 10.037.07
mahiq jyotiqrbibhra#taM tvA vichakShaNaq bhAsva#ntaqM chakShu#ShechakShuSheq maya#: |
Aqroha#ntaM bRuhaqta: pAja#saqspari# vaqyaM jIqvA: prati# pashyema sUrya || 10.037.08
yasya# teq vishvAq bhuva#nAni keqtunAq pra chera#teq ni cha# viqshante# aqktubhi#: |
aqnAqgAqstvena# harikesha sUqryAhnA#hnA noq vasya#sAvasyaqsodi#hi || 10.037.09
shaM no# bhavaq chakSha#sAq shaM noq ahnAq shaM bhAqnunAq shaM hiqmA shaM ghRuqNena# |
yathAq shamadhvaq~jChamasa#dduroqNe tatsU#ryaq dravi#NaM dhehi chiqtram || 10.037.10
aqsmAka#M devA uqbhayA#yaq janma#neq sharma# yachChata dviqpadeq chatu#Shpade |
aqdatpiba#dUqrjaya#mAnaqmAshi#taqM tadaqsme shaM yora#raqpo da#dhAtana || 10.037.11
yadvo# devAshchakRuqma jiqhvayA# guqru mana#so vAq prayu#tI devaqheLa#nam |
arA#vAq yo no# aqbhi du#chChunAqyateq tasmiqntadeno# vasavoq ni dhe#tana || 10.037.12

aqsminna# indra pRutsuqtau yasha#svatiq shimI#vatiq kranda#siq prAva# sAqtaye# |
yatraq goShA#tA dhRuShiqteShu# khAqdiShuq viShvaqkpata#nti diqdyavo# nRuqShAhye# || 10.038.01
sa na#: kShuqmantaqM sada#neq vyU#rNuhiq goa#rNasaM raqyimi#ndra shraqvAyya#m |
syAma# teq jaya#ta: shakra meqdinoq yathA# vaqyamuqshmasiq tadva#so kRudhi || 10.038.02
yo noq dAsaq Aryo# vA puruShTuqtAde#va indra yuqdhayeq chike#tati |
aqsmAbhi#ShTe suqShahA#: santuq shatra#vaqstvayA# vaqyaM tAnva#nuyAma saMgaqme || 10.038.03
yo daqbhrebhiqrhavyoq yashchaq bhUri#bhiqryo aqbhIke# varivoqvinnRuqShAhye# |
taM vi#khAqde sasni#maqdya shruqtaM nara#maqrvA~jchaqmindraqmava#se karAmahe || 10.038.04
svaqvRujaqM hi tvAmaqhami#ndra shuqshravA#nAnuqdaM vRu#Shabha radhraqchoda#nam |
pra mu#~jchasvaq pariq kutsA#diqhA ga#hiq kimuq tvAvA#nmuqShkayo#rbaqddha A#sate || 10.038.05

yo vAqM pari#jmA suqvRuda#shvinAq ratho# doqShAmuqShAsoq havyo# haqviShma#tA |
shaqshvaqttaqmAsaqstamu# vAmiqdaM vaqyaM piqturna nAma# suqhava#M havAmahe || 10.039.01
choqdaya#taM sUqnRutAq: pinva#taqM dhiyaq utpura#MdhIrIrayataqM tadu#shmasi |
yaqshasa#M bhAqgaM kRu#NutaM no ashvinAq somaqM na chAru#M maqghava#tsu naskRutam || 10.039.02
aqmAqjura#shchidbhavatho yuqvaM bhago#&nAqshoshchi#daviqtArA#paqmasya# chit |
aqndhasya# chinnAsatyA kRuqshasya# chidyuqvAmidA#hurbhiqShajA# ruqtasya# chit || 10.039.03
yuqvaM chyavA#naM saqnayaqM yathAq rathaqM punaqryuvA#naM chaqrathA#ya takShathu: |
niShTauqgryamU#hathuraqdbhyaspariq vishvettA vAqM sava#neShu praqvAchyA# || 10.039.04
puqrAqNA vA#M vIqryAq3q# pra bra#vAq jane&tho# hAsathurbhiqShajA# mayoqbhuvA# |
tA vAqM nu navyAqvava#se karAmaheq&yaM nA#satyAq shradaqriryathAq dadha#t || 10.039.05
iqyaM vA#mahve shRuNuqtaM me# ashvinA puqtrAye#va piqtarAq mahya#M shikShatam |
anA#piqraj~jA# asajAqtyAma#ti: puqrA tasyA# aqbhisha#steqrava# spRutam || 10.039.06
yuqvaM rathe#na vimaqdAya# shuqndhyuvaqM nyU#hathu: purumiqtrasyaq yoSha#NAm |
yuqvaM hava#M vadhrimaqtyA a#gachChataM yuqvaM suShu#tiM chakrathuq: pura#Mdhaye || 10.039.07
yuqvaM vipra#sya jaraqNAmu#peqyuShaq: puna#: kaqlera#kRuNutaqM yuvaqdvaya#: |
yuqvaM vanda#namRushyaqdAdudU#pathuryuqvaM saqdyo viqshpalAqmeta#ve kRutha: || 10.039.08
yuqvaM ha# reqbhaM vRu#ShaNAq guhA# hiqtamudai#rayataM mamRuqvAMsa#mashvinA |
yuqvamRuqbIsa#muqta taqptamatra#yaq oma#nvantaM chakrathu: saqptava#dhraye || 10.039.09
yuqvaM shveqtaM peqdave#&shviqnAshva#M naqvabhiqrvAjai#rnavaqtI cha# vAqjina#m |
chaqrkRutya#M dadathurdrAvaqyatsa#khaqM bhagaqM na nRubhyoq havya#M mayoqbhuva#m || 10.039.10
na taM rA#jAnAvaditeq kuta#shchaqna nAMho# ashnoti duriqtaM naki#rbhaqyam |
yama#shvinA suhavA rudravartanI puroraqthaM kRu#Nuqtha: patnyA# saqha || 10.039.11
A tena# yAtaqM mana#soq javI#yasAq rathaqM yaM vA#mRuqbhava#shchaqkrura#shvinA |
yasyaq yoge# duhiqtA jAya#te diqva uqbhe aha#nI suqdine# viqvasva#ta: || 10.039.12
tA vaqrtiryA#taM jaqyuShAq vi parva#taqmapi#nvataM shaqyave# dheqnuma#shvinA |
vRuka#sya chiqdvarti#kAmaqntarAqsyA#dyuqvaM shachI#bhirgrasiqtAma#mu~jchatam || 10.039.13
eqtaM vAqM stoma#mashvinAvakaqrmAta#kShAmaq bhRuga#voq na ratha#m |
nya#mRukShAmaq yoSha#NAqM na maryeq nityaqM na sUqnuM tana#yaqM dadhA#nA: || 10.039.14

rathaqM yAntaqM kuhaq ko ha# vAM narAq prati# dyuqmanta#M suviqtAya# bhUShati |
prAqtaqryAvA#NaM viqbhva#M viqshevi#sheq vasto#rvastoqrvaha#mAnaM dhiqyA shami# || 10.040.01
kuha# sviddoqShA kuhaq vasto#raqshvinAq kuhA#bhipiqtvaM ka#rataq: kuho#Shatu: |
ko vA#M shayuqtrA viqdhave#va deqvaraqM maryaqM na yoShA# kRuNute saqdhasthaq A || 10.040.02
prAqtarja#rethe jaraqNevaq kApa#yAq vasto#rvastoryajaqtA ga#chChatho gRuqham |
kasya# dhvaqsrA bha#vathaq: kasya# vA narA rAjapuqtrevaq savaqnAva# gachChatha: || 10.040.03
yuqvAM mRuqgeva# vAraqNA mRu#gaqNyavo# doqShA vasto#rhaqviShAq ni hva#yAmahe |
yuqvaM hotrA#mRutuqthA juhva#te naqreShaqM janA#ya vahatha: shubhaspatI || 10.040.04
yuqvAM haq ghoShAq parya#shvinA yaqtI rAj~ja# Uche duhiqtA pRuqchChe vA#M narA |
bhUqtaM meq ahna# uqta bhU#tamaqktave&shvA#vate raqthine# shaktaqmarva#te || 10.040.05
yuqvaM kaqvI ShThaq: parya#shvinAq rathaqM vishoq na kutso# jariqturna#shAyatha: |
yuqvorhaq makShAq parya#shvinAq madhvAqsA bha#rata niShkRuqtaM na yoSha#NA || 10.040.06
yuqvaM ha# bhuqjyuM yuqvama#shvinAq vasha#M yuqvaM shiq~jjAra#muqshanAqmupA#rathu: |
yuqvo rarA#vAq pari# saqkhyamA#sate yuqvoraqhamava#sA suqmnamA cha#ke || 10.040.07
yuqvaM ha# kRuqshaM yuqvama#shvinA shaqyuM yuqvaM viqdhanta#M viqdhavA#muruShyatha: |
yuqvaM saqnibhya#: staqnaya#ntamashviqnApa# vraqjamU#rNutha: saqptAsya#m || 10.040.08
jani#ShTaq yoShA# paqtaya#tkanInaqko vi chAru#hanvIqrudho# daqMsanAq anu# |
Asmai# rIyante nivaqnevaq sindha#voq&smA ahne# bhavatiq tatpa#titvaqnam || 10.040.09
jIqvaM ru#dantiq vi ma#yante adhvaqre dIqrghAmanuq prasi#tiM dIdhiyuqrnara#: |
vAqmaM piqtRubhyoq ya iqdaM sa#meriqre mayaq: pati#bhyoq jana#ya: pariqShvaje# || 10.040.10
na tasya# vidmaq taduq Shu pra vo#chataq yuvA# haq yadyu#vaqtyA: kShetiq yoni#Shu |
priqyosri#yasya vRuShaqbhasya# reqtino# gRuqhaM ga#memAshvinAq tadu#shmasi || 10.040.11
A vA#magansumaqtirvA#jinIvasUq nya#shvinA hRuqtsu kAmA# ayaMsata |
abhU#taM goqpA mi#thuqnA shu#bhaspatI priqyA a#ryaqmNo duryA#~M ashImahi || 10.040.12
tA ma#ndasAqnA manu#Sho duroqNa A dhaqttaM raqyiM saqhavI#raM vachaqsyave# |
kRuqtaM tIqrthaM su#prapAqNaM shu#bhaspatI sthAqNuM pa#theqShThAmapa# durmaqtiM ha#tam || 10.040.13
kva# svidaqdya ka#taqmAsvaqshvinA# viqkShu daqsrA mA#dayete shuqbhaspatI# |
ka IqM ni ye#me kataqmasya# jagmatuqrvipra#sya vAq yaja#mAnasya vA gRuqham || 10.040.14

saqmAqnamuq tyaM pu#ruhUqtamuqkthyaM1q# ratha#M trichaqkraM sava#nAq gani#gmatam |
pari#jmAnaM vidaqthya#M suvRuqktibhi#rvaqyaM vyu#ShTA uqShaso# havAmahe || 10.041.01
prAqtaqryuja#M nAsaqtyAdhi# tiShThatha: prAtaqryAvA#NaM madhuqvAha#naqM ratha#m |
vishoq yenaq gachCha#thoq yajva#rIrnarA kIqreshchi#dyaqj~jaM hotRu#mantamashvinA || 10.041.02
aqdhvaqryuM vAq madhu#pANiM suqhastya#maqgnidha#M vA dhRuqtada#kShaqM damU#nasam |
vipra#sya vAq yatsava#nAniq gachChaqtho&taq A yA#taM madhuqpeya#mashvinA || 10.041.03

aste#vaq su pra#taqraM lAyaqmasyaqnbhUSha#nnivaq pra bha#rAq stoma#masmai |
vAqchA vi#prAstarataq vAcha#maqryo ni rA#maya jaritaq: somaq indra#m || 10.042.01
dohe#naq gAmupa# shikShAq sakhA#yaqM pra bo#dhaya jaritarjAqramindra#m |
koshaqM na pUqrNaM vasu#nAq nyRu#ShTaqmA chyA#vaya maghaqdeyA#yaq shUra#m || 10.042.02
kimaqg~gga tvA# maghavanbhoqjamA#hu: shishIqhi mA# shishaqyaM tvA# shRuNomi |
apna#svatIq mamaq dhIra#stu shakra vasuqvidaqM bhaga#miqndrA bha#rA na: || 10.042.03
tvAM janA# mamasaqtyeShvi#ndra saMtasthAqnA vi hva#yante samIqke |
atrAq yuja#M kRuNuteq yo haqviShmAqnnAsu#nvatA saqkhyaM va#ShTiq shUra#: || 10.042.04
dhanaqM na syaqndraM ba#huqlaM yo a#smai tIqvrAnsomA#~M Asuqnotiq praya#svAn |
tasmaiq shatrU#nsuqtukA#nprAqtarahnoq ni svaShTrA#nyuqvatiq hanti# vRuqtram || 10.042.05
yasmi#nvaqyaM da#dhiqmA shaMsaqmindreq ya: shiqshrAya# maqghavAq kAma#maqsme |
AqrAchchiqtsanbha#yatAmasyaq shatruqrnya#smai dyuqmnA janyA# namantAm || 10.042.06
AqrAchChatruqmapa# bAdhasva dUqramuqgro ya: shamba#: puruhUtaq tena# |
aqsme dhe#hiq yava#maqdgoma#dindra kRuqdhI dhiya#M jariqtre vAja#ratnAm || 10.042.07
pra yamaqntarvRu#ShasaqvAsoq agma#ntIqvrA: somA# bahuqlAntA#saq indra#m |
nAha# dAqmAna#M maqghavAq ni ya#Msaqnni su#nvaqte va#hatiq bhUri# vAqmam || 10.042.08
uqta praqhAma#tiqdIvyA# jayAti kRuqtaM yachChvaqghnI vi#chiqnoti# kAqle |
yo deqvakA#moq na dhanA# ruNaddhiq samittaM rAqyA sRu#jati svaqdhAvA#n || 10.042.09
gobhi#ShTareqmAma#tiM duqrevAqM yave#naq kShudha#M puruhUtaq vishvA#m |
vaqyaM rAja#bhi: prathaqmA dhanA#nyaqsmAke#na vRuqjane#nA jayema || 10.042.10
bRuhaqspati#rnaq: pari# pAtu paqshchAduqtotta#rasmAqdadha#rAdaghAqyo: |
indra#: puqrastA#duqta ma#dhyaqto naq: sakhAq sakhi#bhyoq vari#va: kRuNotu || 10.042.11

achChA# maq indra#M maqtaya#: svaqrvida#: saqdhrIchIqrvishvA# ushaqtIra#nUShata |
pari# Shvajanteq jana#yoq yathAq patiqM maryaqM na shuqndhyuM maqghavA#namUqtaye# || 10.043.01
na ghA# tvaqdrigapa# veti meq manaqstve itkAma#M puruhUta shishraya |
rAje#va dasmaq ni Shaqdo&dhi# baqrhiShyaqsminsu some#&vaqpAna#mastu te || 10.043.02
viqShUqvRudindroq ama#teruqta kShuqdha: sa idrAqyo maqghavAq vasva# Ishate |
tasyediqme pra#vaqNe saqpta sindha#voq vayo# vardhanti vRuShaqbhasya# shuqShmiNa#: || 10.043.03
vayoq na vRuqkShaM su#palAqshamAsa#daqnsomA#saq indra#M maqndina#shchamUqShada#: |
praiShAqmanI#kaqM shava#sAq davi#dyutadviqdatsva1q#rmana#veq jyotiqrArya#m || 10.043.04
kRuqtaM na shvaqghnI vi chi#notiq deva#ne saqMvargaqM yanmaqghavAq sUryaqM jaya#t |
na tatte# aqnyo anu# vIqrya#M shakaqnna pu#rAqNo ma#ghavaqnnota nUta#na: || 10.043.05
visha#MvishaM maqghavAq parya#shAyataq janA#nAqM dhenA# avaqchAka#shaqdvRuShA# |
yasyAha# shaqkra: sava#neShuq raNya#tiq sa tIqvrai: somai#: sahate pRutanyaqta: || 10.043.06
Apoq na sindhu#maqbhi yatsaqmakSha#raqnsomA#saq indra#M kuqlyA i#va hraqdam |
vardha#ntiq viprAq maho# asyaq sAda#neq yavaqM na vRuqShTirdiqvyenaq dAnu#nA || 10.043.07
vRuShAq na kruqddha: pa#tayaqdrajaqssvA yo aqryapa#tnIqrakRu#NodiqmA aqpa: |
sa su#nvaqte maqghavA# jIqradA#naqve&vi#ndaqjjyotiqrmana#ve haqviShma#te || 10.043.08
ujjA#yatAM paraqshurjyoti#ShA saqha bhUqyA Ruqtasya# suqdughA# purANaqvat |
vi ro#chatAmaruqSho bhAqnunAq shuchiq: sva1q#rNa shuqkraM shu#shuchItaq satpa#ti: || 10.043.09
gobhi#ShTareqmAma#tiM duqrevAqM yave#naq kShudha#M puruhUtaq vishvA#m |
vaqyaM rAja#bhi: prathaqmA dhanA#nyaqsmAke#na vRuqjane#nA jayema || 10.043.10
bRuhaqspati#rnaq: pari# pAtu paqshchAduqtotta#rasmAqdadha#rAdaghAqyo: |
indra#: puqrastA#duqta ma#dhyaqto naq: sakhAq sakhi#bhyoq vari#va: kRuNotu || 10.043.11

A yAqtvindraq: svapa#tiqrmadA#yaq yo dharma#NA tUtujAqnastuvi#ShmAn |
praqtvaqkShAqNo atiq vishvAq sahA#MsyapAqreNa# mahaqtA vRuShNye#na || 10.044.01
suqShThAmAq ratha#: suqyamAq harI# te miqmyakShaq vajro# nRupateq gabha#stau |
shIbha#M rAjansuqpathA yA#hyaqrvAg~gvardhA#ma te paqpuShoq vRuShNyA#ni || 10.044.02
endraqvAho# nRuqpatiqM vajra#bAhumuqgramuqgrAsa#staviqShAsa# enam |
pratva#kShasaM vRuShaqbhaM saqtyashu#Shmaqmema#smaqtrA sa#dhaqmAdo# vahantu || 10.044.03
eqvA pati#M droNaqsAchaqM sache#tasamUqrja: skaqmbhaM dhaqruNaq A vRu#ShAyase |
oja#: kRuShvaq saM gRu#bhAyaq tve apyasoq yathA# keniqpAnA#miqno vRuqdhe || 10.044.04
gama#nnaqsme vasUqnyA hi shaMsi#ShaM svAqshiShaqM bharaqmA yA#hi soqmina#: |
tvamI#shiSheq sAsminnA sa#tsi baqrhiShya#nAdhRuqShyA tavaq pAtrA#Niq dharma#NA || 10.044.05
pRuthaqkprAya#nprathaqmA deqvahU#taqyo&kRu#Nvata shravaqsyA#ni duqShTarA# |
na ye sheqkuryaqj~jiyAqM nAva#mAqruha#mIqrmaiva te nya#vishantaq kepa#ya: || 10.044.06
eqvaivApAqgapa#re santu dUqDhyo&shvAq yeShA#M duqryuja# Ayuyuqjre |
iqtthA ye prAgupa#req santi# dAqvane# puqrUNiq yatra# vaqyunA#niq bhoja#nA || 10.044.07
giqrI~MrajrAqnreja#mAnA~M adhArayaqddyau: kra#ndadaqntari#kShANi kopayat |
saqmIqchIqne dhiqShaNeq vi Shka#bhAyatiq vRuShNa#: pIqtvA mada# uqkthAni# shaMsati || 10.044.08
iqmaM bi#bharmiq sukRu#taM te ag~gkuqshaM yenA#ruqjAsi# maghava~jChaphAqruja#: |
aqsminsu teq sava#ne astvoqkya#M suqta iqShTau ma#ghavanboqdhyAbha#ga: || 10.044.09
gobhi#ShTareqmAma#tiM duqrevAqM yave#naq kShudha#M puruhUtaq vishvA#m |
vaqyaM rAja#bhi: prathaqmA dhanA#nyaqsmAke#na vRuqjane#nA jayema || 10.044.10
bRuhaqspati#rnaq: pari# pAtu paqshchAduqtotta#rasmAqdadha#rAdaghAqyo: |
indra#: puqrastA#duqta ma#dhyaqto naq: sakhAq sakhi#bhyoq vari#va: kRuNotu || 10.044.11

diqvaspari# prathaqmaM ja#j~je aqgniraqsmaddviqtIyaqM pari# jAqtave#dA: |
tRuqtIya#maqpsu nRuqmaNAq aja#sraqmindhA#na enaM jarate svAqdhI: || 10.045.01
viqdmA te# agne treqdhA traqyANi# viqdmA teq dhAmaq vibhRu#tA puruqtrA |
viqdmA teq nAma# paraqmaM guhAq yadviqdmA tamutsaqM yata# Ajaqgantha# || 10.045.02
saqmuqdre tvA# nRuqmaNA# aqpsva1q#ntarnRuqchakShA# Idhe diqvo a#gnaq Udha#n |
tRuqtIye# tvAq raja#si tasthiqvAMsa#maqpAmuqpasthe# mahiqShA a#vardhan || 10.045.03
akra#ndadaqgni: staqnaya#nnivaq dyau: kShAmAq reri#hadvIqrudha#: samaq~jjan |
saqdyo ja#j~jAqno vi hImiqddho akhyaqdA roda#sI bhAqnunA# bhAtyaqnta: || 10.045.04
shrIqNAmu#dAqro dhaqruNo# rayIqNAM ma#nIqShANAqM prArpa#Naq: soma#gopA: |
vasu#: sUqnu: saha#so aqpsu rAjAq vi bhAqtyagra# uqShasA#midhAqna: || 10.045.05
vishva#sya keqturbhuva#nasyaq garbhaq A roda#sI apRuNAqjjAya#mAna: |
vIqLuM chiqdadri#mabhinatparAqya~jjanAq yadaqgnimaya#jantaq pa~jcha# || 10.045.06
uqshikpA#vaqko a#raqti: su#meqdhA marte#ShvaqgniraqmRutoq ni dhA#yi |
iya#rti dhUqmama#ruqShaM bhari#bhraqduchChuqkreNa# shoqchiShAq dyAmina#kShan || 10.045.07
dRuqshAqno ruqkma u#rviqyA vya#dyaudduqrmarShaqmAyu#: shriqye ru#chAqna: |
aqgniraqmRuto# abhavaqdvayo#bhiqryade#naqM dyaurjaqnaya#tsuqretA#: || 10.045.08
yaste# aqdya kRuqNava#dbhadrashoche&pUqpaM de#va ghRuqtava#ntamagne |
pra taM na#ya prataqraM vasyoq achChAqbhi suqmnaM deqvabha#ktaM yaviShTha || 10.045.09
A taM bha#ja saushravaqseShva#gna uqkthau#kthaq A bha#ja shaqsyamA#ne |
priqya: sUrye# priqyo aqgnA bha#vAqtyujjAqtena# bhiqnadaqdujjani#tvai: || 10.045.10
tvAma#gneq yaja#mAnAq anuq dyUnvishvAq vasu# dadhireq vAryA#Ni |
tvayA# saqha dravi#NamiqchChamA#nA vraqjaM goma#ntamuqshijoq vi va#vru: || 10.045.11
astA#vyaqgnirnaqrAM suqshevo# vaishvAnaqra RuShi#bhiq: soma#gopA: |
aqdveqShe dyAvA#pRuthiqvI hu#vemaq devA# dhaqtta raqyimaqsme suqvIra#m || 10.045.12

pra hotA# jAqto maqhAnna#bhoqvinnRuqShadvA# sIdadaqpAmuqpasthe# |
dadhiqryo dhAyiq sa teq vayA#Msi yaqntA vasU#ni vidhaqte ta#nUqpA: || 10.046.01
iqmaM viqdhanto# aqpAM saqdhasthe# paqshuM na naqShTaM paqdairanu# gman |
guhAq chata#ntamuqshijoq namo#bhiriqchChantoq dhIrAq bhRuga#vo&vindan || 10.046.02
iqmaM triqto bhUrya#vindadiqchChanvai#bhUvaqso mUqrdhanyaghnyA#yA: |
sa shevRu#dho jAqta A haqrmyeShuq nAbhiqryuvA# bhavati rochaqnasya# || 10.046.03
maqndraM hotA#ramuqshijoq namo#bhiq: prA~jcha#M yaqj~jaM neqtAra#madhvaqrANA#m |
viqshAma#kRuNvannaraqtiM pA#vaqkaM ha#vyaqvAhaqM dadha#toq mAnu#SheShu || 10.046.04
pra bhUqrjaya#ntaM maqhAM vi#poqdhAM mUqrA amU#raM puqrAM daqrmANa#m |
naya#ntoq garbha#M vaqnAM dhiya#M dhuqrhiri#shmashruqM nArvA#NaqM dhana#rcham || 10.046.05
ni paqstyA#su triqta: sta#bhUqyanpari#vItoq yonau# sIdadaqnta: |
ata#: saqMgRubhyA# viqshAM damU#nAq vidha#rmaNAyaqntrairI#yateq nR^In || 10.046.06
aqsyAjarA#so daqmAmaqritrA# aqrchaddhU#mAso aqgnaya#: pAvaqkA: |
shviqtIqchaya#: shvAqtrAso# bhuraqNyavo# vanaqrShado# vAqyavoq na somA#: || 10.046.07
pra jiqhvayA# bharateq vepo# aqgni: pra vaqyunA#niq cheta#sA pRuthiqvyA: |
tamAqyava#: shuqchaya#ntaM pAvaqkaM maqndraM hotA#raM dadhireq yaji#ShTham || 10.046.08
dyAvAq yamaqgniM pRu#thiqvI jani#ShTAqmApaqstvaShTAq bhRuga#voq yaM saho#bhi: |
IqLenya#M prathaqmaM mA#taqrishvA# deqvAsta#takShuqrmana#veq yaja#tram || 10.046.09
yaM tvA# deqvA da#dhiqre ha#vyaqvAha#M puruqspRuhoq mAnu#ShAsoq yaja#tram |
sa yAma#nnagne stuvaqte vayo# dhAq: pra de#vaqyanyaqshasaq: saM hi pUqrvI: || 10.046.10

jaqgRuqbhmA teq dakShi#Namindraq hasta#M vasUqyavo# vasupateq vasU#nAm |
viqdmA hi tvAq gopa#tiM shUraq gonA#maqsmabhya#M chiqtraM vRuSha#NaM raqyiM dA#: || 10.047.01
svAqyuqdhaM svava#saM sunIqthaM chatu#:samudraM dhaqruNa#M rayIqNAm |
chaqrkRutyaqM shaMsyaqM bhUri#vAramaqsmabhya#M chiqtraM vRuSha#NaM raqyiM dA#: || 10.047.02
suqbrahmA#NaM deqvava#ntaM bRuqhanta#muqruM ga#bhIqraM pRuqthubu#dhnamindra |
shruqtaRu#Shimuqgrama#bhimAtiqShAha#maqsmabhya#M chiqtraM vRuSha#NaM raqyiM dA#: || 10.047.03
saqnadvA#jaqM vipra#vIraqM taru#traM dhanaqspRuta#M shUshuqvAMsa#M suqdakSha#m |
daqsyuqhana#M pUqrbhida#mindra saqtyamaqsmabhya#M chiqtraM vRuSha#NaM raqyiM dA#: || 10.047.04
ashvA#vantaM raqthina#M vIqrava#ntaM sahaqsriNa#M shaqtinaqM vAja#mindra |
bhaqdravrA#taqM vipra#vIraM svaqrShAmaqsmabhya#M chiqtraM vRuSha#NaM raqyiM dA#: || 10.047.05
pra saqptagu#mRuqtadhI#tiM sumeqdhAM bRuhaqspati#M maqtirachChA# jigAti |
ya A#g~ggiraqso nama#sopaqsadyoq&smabhya#M chiqtraM vRuSha#NaM raqyiM dA#: || 10.047.06
vanI#vAnoq mama# dUqtAsaq indraqM stomA#shcharanti sumaqtIri#yAqnA: |
hRuqdiqspRushoq mana#sA vaqchyamA#nA aqsmabhya#M chiqtraM vRuSha#NaM raqyiM dA#: || 10.047.07
yattvAq yAmi# daqddhi tanna# indra bRuqhantaqM kShayaqmasa#maqM janA#nAm |
aqbhi taddyAvA#pRuthiqvI gRu#NItAmaqsmabhya#M chiqtraM vRuSha#NaM raqyiM dA#: || 10.047.08

aqhaM bhu#vaqM vasu#na: pUqrvyaspati#raqhaM dhanA#niq saM ja#yAmiq shashva#ta: |
mAM ha#vante piqtaraqM na jaqntavoq&haM dAqshuSheq vi bha#jAmiq bhoja#nam || 10.048.01
aqhamindroq rodhoq vakShoq atha#rvaNastriqtAyaq gA a#janayaqmaheqradhi# |
aqhaM dasyu#bhyaq: pari# nRuqmNamA da#de goqtrA shikSha#ndadhIqche mA#taqrishva#ne || 10.048.02
mahyaqM tvaShTAq vajra#matakShadAyaqsaM mayi# deqvAso#&vRujaqnnapiq kratu#m |
mamAnI#kaqM sUrya#syeva duqShTaraqM mAmArya#nti kRuqtenaq kartve#na cha || 10.048.03
aqhameqtaM gaqvyayaqmashvya#M paqshuM pu#rIqShiNaqM sAya#kenA hiraqNyaya#m |
puqrU saqhasrAq ni shi#shAmi dAqshuSheq yanmAq somA#sa uqkthinoq ama#ndiShu: || 10.048.04
aqhamindroq na parA# jigyaq iddhanaqM na mRuqtyave&va# tastheq kadA# chaqna |
somaqminmA# suqnvanto# yAchatAq vasuq na me# pUrava: saqkhye ri#ShAthana || 10.048.05
aqhameqtA~jChAshva#satoq dvAdvendraqM ye vajra#M yuqdhaye&kRu#Nvata |
Aqhvaya#mAnAq~M avaq hanma#nAhanaM dRuqLhA vadaqnnana#masyurnamaqsvina#: || 10.048.06
aqbhIq3q#damekaqmeko# asmi niqShShALaqbhI dvA kimuq traya#: karanti |
khaleq na paqrShAnprati# hanmiq bhUriq kiM mA# nindantiq shatra#vo&niqndrA: || 10.048.07
aqhaM guqg~ggubhyo# atithiqgvamiShka#raqmiShaqM na vRu#traqtura#M viqkShu dhA#rayam |
yatpa#rNayaqghna uqta vA# kara~jjaqhe prAhaM maqhe vRu#traqhatyeq ashu#shravi || 10.048.08
pra meq namI# sAqpya iqShe bhuqje bhUqdgavAqmeShe# saqkhyA kRu#Nuta dviqtA |
diqdyuM yada#sya samiqtheShu# maqMhayaqmAdide#naqM shaMsya#muqkthya#M karam || 10.048.09
pra nema#smindadRusheq somo# aqntargoqpA nema#mAqviraqsthA kRu#Noti |
sa tiqgmashRu#g~ggaM vRuShaqbhaM yuyu#tsandruqhasta#sthau bahuqle baqddho aqnta: || 10.048.10
AqdiqtyAnAqM vasU#nAM ruqdriyA#NAM deqvo deqvAnAqM na mi#nAmiq dhAma# |
te mA# bhaqdrAyaq shava#se tatakShuqrapa#rAjitaqmastRu#taqmaShA#Lham || 10.048.11

aqhaM dA#M gRuNaqte pUrvyaqM vasvaqhaM brahma# kRuNavaqM mahyaqM vardha#nam |
aqhaM bhu#vaqM yaja#mAnasya chodiqtAya#jvana: sAkShiq vishva#smiqnbhare# || 10.049.01
mAM dhuqrindraqM nAma# deqvatA# diqvashchaq gmashchAqpAM cha# jaqntava#: |
aqhaM harIq vRuSha#NAq vivra#tA raqghU aqhaM vajraqM shava#se dhRuqShNvA da#de || 10.049.02
aqhamatka#M kaqvaye# shishnathaqM hathai#raqhaM kutsa#mAvamAqbhirUqtibhi#: |
aqhaM shuShNa#syaq shnathi#tAq vadha#ryamaqM na yo raqra AryaqM nAmaq dasya#ve || 10.049.03
aqhaM piqteva# vetaqsU~MraqbhiShTa#yeq tugraqM kutsA#yaq smadi#bhaM cha randhayam |
aqhaM bhu#vaqM yaja#mAnasya rAqjaniq pra yadbhareq tuja#yeq na priqyAdhRuShe# || 10.049.04
aqhaM ra#ndhayaqM mRuga#yaM shruqtarva#Neq yanmAji#hIta vaqyunA# chaqnAnuqShak |
aqhaM veqshaM naqmramAqyave#&karamaqhaM savyA#yaq paDgRu#bhimarandhayam || 10.049.05
aqhaM sa yo nava#vAstvaM bRuqhadra#thaqM saM vRuqtrevaq dAsa#M vRutraqhAru#jam |
yadvaqrdhaya#ntaM praqthaya#ntamAnuqShagdUqre pAqre raja#so rochaqnAka#ram || 10.049.06
aqhaM sUrya#syaq pari# yAmyAqshubhiq: praitaqshebhiqrvaha#mAnaq oja#sA |
yanmA# sAqvo manu#Shaq Aha# niqrNijaq Rudha#kkRuSheq dAsaqM kRutvyaqM hathai#: || 10.049.07
aqhaM sa#ptaqhA nahu#Shoq nahu#ShTaraq: prAshrA#vayaqM shava#sA tuqrvashaqM yadu#m |
aqhaM nya1q#nyaM saha#sAq saha#skaraqM navaq vrAdha#to navaqtiM cha# vakShayam || 10.049.08
aqhaM saqpta sraqvato# dhArayaqM vRuShA# draviqtnva#: pRuthiqvyAM sIqrA adhi# |
aqhamarNA#Msiq vi ti#rAmi suqkratu#ryuqdhA vi#daqM mana#ve gAqtumiqShTaye# || 10.049.09
aqhaM tadA#su dhArayaqM yadA#suq na deqvashchaqna tvaShTAdhA#rayaqdrusha#t |
spAqrhaM gavAqmUdha#ssu vaqkShaNAqsvA madhoqrmadhuq shvAtryaqM soma#mAqshira#m || 10.049.10
eqvA deqvA~M indro# vivyeq nR^Inpra chyauqtnena# maqghavA# saqtyarA#dhA: |
vishvettA te# hariva: shachIvoq&bhi tuqrAsa#: svayasho gRuNanti || 10.049.11

pra vo# maqhe manda#mAnAqyAndhaqso&rchA# viqshvAna#rAya vishvAqbhuve# |
indra#syaq yasyaq suma#khaqM sahoq mahiq shravo# nRuqmNaM chaq roda#sI sapaqryata#: || 10.050.01
so chiqnnu sakhyAq narya# iqna: stuqtashchaqrkRutyaq indroq mAva#teq nare# |
vishvA#su dhUqrShu vA#jaqkRutye#Shu satpate vRuqtre vAqpsva1q#bhi shU#ra mandase || 10.050.02
ke te nara# indraq ye ta# iqShe ye te# suqmnaM sa#dhaqnya1q#miya#kShAn |
ke teq vAjA#yAsuqryA#ya hinvireq ke aqpsu svAsUqrvarA#suq pauMsye# || 10.050.03
bhuvaqstvami#ndraq brahma#NA maqhAnbhuvoq vishve#Shuq sava#neShu yaqj~jiya#: |
bhuvoq nR^I~Mshchyauqtno vishva#smiqnbhareq jyeShTha#shchaq mantro# vishvacharShaNe || 10.050.04
avAq nu kaqM jyAyA#nyaqj~java#naso maqhIM taq omA#trAM kRuqShTayo# vidu: |
asoq nu ka#maqjaroq vardhA#shchaq vishvedeqtA sava#nA tUtuqmA kRu#She || 10.050.05
eqtA vishvAq sava#nA tUtuqmA kRu#She svaqyaM sU#no sahasoq yAni# dadhiqShe |
varA#ya teq pAtraqM dharma#Neq tanA# yaqj~jo mantroq brahmodya#taqM vacha#: || 10.050.06
ye te# vipra brahmaqkRuta#: suqte sachAq vasU#nAM chaq vasu#nashcha dAqvane# |
pra te suqmnasyaq mana#sA paqthA bhu#vaqnmade# suqtasya# soqmyasyAndha#sa: || 10.050.07

maqhattadulbaqM sthavi#raqM tadA#sIqdyenAvi#ShTita: praviqveshi#thAqpa: |
vishvA# apashyadbahuqdhA te# agneq jAta#vedastaqnvo# deqva eka#: || 10.051.01
ko mA# dadarsha kataqma: sa deqvo yo me# taqnvo# bahuqdhA paqryapa#shyat |
kvAha# mitrAvaruNA kShiyantyaqgnervishvA#: saqmidho# devaqyAnI#: || 10.051.02
aichChA#ma tvA bahuqdhA jA#tavedaq: pravi#ShTamagne aqpsvoSha#dhIShu |
taM tvA# yaqmo a#chikechchitrabhAno dashAntaruqShyAda#tiqrocha#mAnam || 10.051.03
hoqtrAdaqhaM va#ruNaq bibhya#dAyaqM nedeqva mA# yuqnajaqnnatra# deqvA: |
tasya# me taqnvo# bahuqdhA nivi#ShTA eqtamarthaqM na chi#ketAqhamaqgni: || 10.051.04
ehiq manu#rdevaqyuryaqj~jakA#mo&raqMkRutyAq tama#si kSheShyagne |
suqgAnpaqtha: kRu#Nuhi devaqyAnAqnvaha# haqvyAni# sumanaqsyamA#na: || 10.051.05
aqgne: pUrveq bhrAta#roq artha#meqtaM raqthIvAdhvA#naqmanvAva#rIvu: |
tasmA#dbhiqyA va#ruNa dUqramA#yaM gauqro na kSheqpnora#vijeq jyAyA#: || 10.051.06
kuqrmastaq Ayu#raqjaraqM yada#gneq yathA# yuqkto jA#tavedoq na riShyA#: |
athA# vahAsi sumanaqsyamA#no bhAqgaM deqvebhyo# haqviSha#: sujAta || 10.051.07
praqyAqjAnme# anuyAqjA~Mshchaq keva#lAqnUrja#svantaM haqviSho# datta bhAqgam |
ghRuqtaM chAqpAM puru#ShaqM chauSha#dhInAmaqgneshcha# dIqrghamAyu#rastu devA: || 10.051.08
tava# prayAqjA a#nuyAqjAshchaq keva#laq Urja#svanto haqviSha#: santu bhAqgA: |
tavA#gne yaqj~joq3q#&yama#stuq sarvaqstubhya#M namantAM praqdishaqshchata#sra: || 10.051.09

vishve# devA: shAqstana# mAq yatheqha hotA# vRuqto maqnavaiq yanniqShadya# |
pra me# brUta bhAgaqdheyaqM yathA# voq yena# paqthA haqvyamA voq vahA#ni || 10.052.01
aqhaM hotAq nya#sIdaqM yajI#yAqnvishve# deqvA maqruto# mA junanti |
aha#raharashviqnAdhva#ryavaM vAM braqhmA saqmidbha#vatiq sAhu#tirvAm || 10.052.02
aqyaM yo hotAq kiruq sa yaqmasyaq kamapyU#heq yatsa#maq~jjanti# deqvA: |
aha#raharjAyate mAqsimAqsyathA# deqvA da#dhire havyaqvAha#m || 10.052.03
mAM deqvA da#dhire havyaqvAhaqmapa#mluktaM baqhu kRuqchChrA chara#ntam |
aqgnirviqdvAnyaqj~jaM na#: kalpayAtiq pa~jcha#yAmaM triqvRuta#M saqptata#ntum || 10.052.04
A vo# yakShyamRutaqtvaM suqvIraqM yathA# vo devAq vari#vaq: karA#Ni |
A bAqhvorvajraqmindra#sya dheyAqmatheqmA vishvAq: pRuta#nA jayAti || 10.052.05
trINi# shaqtA trI saqhasrA#NyaqgniM triqMshachcha# deqvA nava# chAsaparyan |
aukSha#nghRuqtairastRu#Nanbaqrhira#smAq AdiddhotA#raqM nya#sAdayanta || 10.052.06

yamaichChA#maq mana#sAq soq3q#&yamAgA#dyaqj~jasya# viqdvAnparu#ShashchikiqtvAn |
sa no# yakShaddeqvatA#tAq yajI#yAqnni hi Shatsaqdanta#raq: pUrvo# aqsmat || 10.053.01
arA#dhiq hotA# niqShadAq yajI#yAnaqbhi prayA#Msiq sudhi#tAniq hi khyat |
yajA#mahai yaqj~jiyAqnhanta# deqvA~M ILA#mahAq IDyAq~M Ajye#na || 10.053.02
sAqdhvIma#kardeqvavI#tiM no aqdya yaqj~jasya# jiqhvAma#vidAmaq guhyA#m |
sa AyuqrAgA#tsuraqbhirvasA#no bhaqdrAma#kardeqvahU#tiM no aqdya || 10.053.03
tadaqdya vAqcha: pra#thaqmaM ma#sIyaq yenAsu#rA~M aqbhi deqvA asA#ma |
UrjA#da uqta ya#j~jiyAsaq: pa~jcha# janAq mama# hoqtraM ju#Shadhvam || 10.053.04
pa~jchaq janAq mama# hoqtraM ju#ShantAqM gojA#tA uqta ye yaqj~jiyA#sa: |
pRuqthiqvI naq: pArthi#vAtpAqtvaMha#soq&ntari#kShaM diqvyAtpA#tvaqsmAn || 10.053.05
tantu#M taqnvanraja#so bhAqnumanvi#hiq jyoti#Shmata: paqtho ra#kSha dhiqyA kRuqtAn |
aqnuqlbaqNaM va#yataq jogu#vAqmapoq manu#rbhava jaqnayAq daivyaqM jana#m || 10.053.06
aqkShAqnaho# nahyatanoqta so#myAq iShkRu#NudhvaM rashaqnA ota pi#Mshata |
aqShTAva#ndhuraM vahatAqbhitoq rathaqM yena# deqvAsoq ana#yannaqbhi priqyam || 10.053.07
ashma#nvatI rIyateq saM ra#bhadhvaqmutti#ShThataq pra ta#ratA sakhAya: |
atrA# jahAmaq ye asaqnnashe#vA: shiqvAnvaqyamutta#remAqbhi vAjA#n || 10.053.08
tvaShTA# mAqyA ve#daqpasA#maqpasta#moq bibhraqtpAtrA# devaqpAnA#niq shaMta#mA |
shishI#te nUqnaM pa#raqshuM svA#yaqsaM yena# vRuqshchAdeta#shoq brahma#Naqspati#: || 10.053.09
saqto nUqnaM ka#vayaq: saM shi#shItaq vAshI#bhiqryAbhi#raqmRutA#yaq takSha#tha |
viqdvAMsa#: paqdA guhyA#ni kartanaq yena# deqvAso# amRutaqtvamA#naqshu: || 10.053.10
garbheq yoShAqmada#dhurvaqtsamAqsanya#pIqchye#naq mana#soqta jiqhvayA# |
sa viqshvAhA# suqmanA# yoqgyA aqbhi si#ShAqsani#rvanate kAqra ijjiti#m || 10.053.11

tAM su te# kIqrtiM ma#ghavanmahiqtvA yattvA# bhIqte roda#sIq ahva#yetAm |
prAvo# deqvA~M Ati#roq dAsaqmoja#: praqjAyai# tvasyaiq yadashi#kSha indra || 10.054.01
yadacha#rastaqnvA# vAvRudhAqno balA#nIndra prabruvAqNo jane#Shu |
mAqyetsA teq yAni# yuqddhAnyAqhurnAdya shatru#M naqnu puqrA vi#vitse || 10.054.02
ka uq nu te# mahiqmana#: samasyAqsmatpUrvaq RuShaqyo&nta#mApu: |
yanmAqtara#M cha piqtara#M cha sAqkamaja#nayathAstaqnva1q#: svAyA#: || 10.054.03
chaqtvAri# te asuqryA#Niq nAmAdA#bhyAni mahiqShasya# santi |
tvamaqg~gga tAniq vishvA#ni vitseq yebhiq: karmA#Ni maghava~jchaqkartha# || 10.054.04
tvaM vishvA# dadhiSheq keva#lAniq yAnyAqviryA chaq guhAq vasU#ni |
kAmaqminme# maghavaqnmA vi tA#rIqstvamA#j~jAqtA tvami#ndrAsi dAqtA || 10.054.05
yo ada#dhAqjjyoti#Shiq jyoti#raqntaryo asRu#jaqnmadhu#nAq saM madhU#ni |
adha# priqyaM shUqShamindrA#yaq manma# brahmaqkRuto# bRuqhadu#kthAdavAchi || 10.054.06

dUqre tannAmaq guhya#M parAqchairyattvA# bhIqte ahva#yetAM vayoqdhai |
uda#stabhnA: pRuthiqvIM dyAmaqbhIkeq bhrAtu#: puqtrAnma#ghavantitviShAqNa: || 10.055.01
maqhattannAmaq guhya#M puruqspRugyena# bhUqtaM jaqnayoq yenaq bhavya#m |
praqtnaM jAqtaM jyotiqryada#sya priqyaM priqyA: sama#vishantaq pa~jcha# || 10.055.02
A roda#sI apRuNAqdota madhyaqM pa~jcha# deqvA~M Ru#tuqsha: saqptasa#pta |
chatu#striMshatA puruqdhA vi cha#ShTeq sarU#peNaq jyoti#ShAq vivra#tena || 10.055.03
yadu#Shaq auchCha#: prathaqmA viqbhAnAqmaja#nayoq yena# puqShTasya# puqShTam |
yatte# jAmiqtvamava#raqM para#syA maqhanma#haqtyA a#suraqtvameka#m || 10.055.04
viqdhuM da#drAqNaM sama#ne bahUqnAM yuvA#naqM santa#M paliqto ja#gAra |
deqvasya# pashyaq kAvya#M mahiqtvAdyA maqmAraq sa hya: samA#na || 10.055.05
shAkma#nA shAqko a#ruqNa: su#paqrNa A yo maqha: shUra#: saqnAdanI#La: |
yachchiqketa# saqtyamittanna moghaqM vasu# spAqrhamuqta jetoqta dAtA# || 10.055.06
aibhi#rdadeq vRuShNyAq pauMsyA#niq yebhiqraukSha#dvRutraqhatyA#ya vaqjrI |
ye karma#Na: kriqyamA#Nasya maqhna Ru#tekaqrmamuqdajA#yanta deqvA: || 10.055.07
yuqjA karmA#Ni jaqnaya#nviqshvaujA# ashastiqhA viqshvama#nAsturAqShAT |
pIqtvI soma#sya diqva A vRu#dhAqna: shUroq niryuqdhAdha#maqddasyU#n || 10.055.08

iqdaM taq eka#M paqra U# taq eka#M tRuqtIye#naq jyoti#ShAq saM vi#shasva |
saqMvesha#ne taqnva1q#shchAru#redhi priqyo deqvAnA#M paraqme jaqnitre# || 10.056.01
taqnUShTe# vAjintaqnvaM1q# naya#ntI vAqmamaqsmabhyaqM dhAtuq sharmaq tubhya#m |
ahru#to maqho dhaqruNA#ya deqvAndiqvI#vaq jyotiq: svamA mi#mIyA: || 10.056.02
vAqjya#siq vAji#nenA suveqnI: su#viqta: stoma#M suviqto diva#M gA: |
suqviqto dharma# prathaqmAnu# saqtyA su#viqto deqvAnsu#viqto&nuq patma# || 10.056.03
maqhiqmna e#ShAM piqtara#shchaqneshi#re deqvA deqveShva#dadhuqrapiq kratu#m |
sama#vivyachuruqta yAnyatvi#ShuqraiShA#M taqnUShuq ni vi#vishuq: puna#: || 10.056.04
saho#bhiqrvishvaqM pari# chakramUq rajaq: pUrvAq dhAmAqnyami#tAq mimA#nA: |
taqnUShuq vishvAq bhuva#nAq ni ye#mireq prAsA#rayanta puruqdha praqjA anu# || 10.056.05
dvidhA# sUqnavo&su#raM svaqrvidaqmAsthA#payanta tRuqtIye#naq karma#NA |
svAM praqjAM piqtaraq: pitryaqM sahaq Ava#reShvadadhuqstantuqmAta#tam || 10.056.06
nAqvA na kShoda#: praqdisha#: pRuthiqvyA: svaqstibhiqrati# duqrgANiq vishvA# |
svAM praqjAM bRuqhadu#ktho mahiqtvAva#reShvadadhAqdA pare#Shu || 10.056.07

mA pra gA#ma paqtho vaqyaM mA yaqj~jAdi#ndra soqmina#: |
mAnta: sthu#rnoq arA#taya: || 10.057.01
yo yaqj~jasya# praqsAdha#naqstantu#rdeqveShvAta#ta: |
tamAhu#taM nashImahi || 10.057.02
manoq nvA hu#vAmahe nArAshaqMsenaq some#na |
piqtR^IqNAM chaq manma#bhi: || 10.057.03
A ta# etuq manaq: punaq: kratveq dakShA#ya jIqvase# |
jyokchaq sUrya#M dRuqshe || 10.057.04
puna#rna: pitaroq manoq dadA#tuq daivyoq jana#: |
jIqvaM vrAta#M sachemahi || 10.057.05
vaqyaM so#ma vraqte tavaq mana#staqnUShuq bibhra#ta: |
praqjAva#nta: sachemahi || 10.057.06

yatte# yaqmaM vai#vasvaqtaM mano# jaqgAma# dUraqkam |
tattaq A va#rtayAmasIqha kShayA#ya jIqvase# || 10.058.01
yatteq divaqM yatpRu#thiqvIM mano# jaqgAma# dUraqkam |
tattaq A va#rtayAmasIqha kShayA#ya jIqvase# || 10.058.02
yatteq bhUmiqM chatu#rbhRuShTiqM mano# jaqgAma# dUraqkam |
tattaq A va#rtayAmasIqha kShayA#ya jIqvase# || 10.058.03
yatteq chata#sra: praqdishoq mano# jaqgAma# dUraqkam |
tattaq A va#rtayAmasIqha kShayA#ya jIqvase# || 10.058.04
yatte# samuqdrama#rNaqvaM mano# jaqgAma# dUraqkam |
tattaq A va#rtayAmasIqha kShayA#ya jIqvase# || 10.058.05
yatteq marI#chI: praqvatoq mano# jaqgAma# dUraqkam |
tattaq A va#rtayAmasIqha kShayA#ya jIqvase# || 10.058.06
yatte# aqpo yadoSha#dhIqrmano# jaqgAma# dUraqkam |
tattaq A va#rtayAmasIqha kShayA#ya jIqvase# || 10.058.07
yatteq sUryaqM yaduqShasaqM mano# jaqgAma# dUraqkam |
tattaq A va#rtayAmasIqha kShayA#ya jIqvase# || 10.058.08
yatteq parva#tAnbRuhaqto mano# jaqgAma# dUraqkam |
tattaq A va#rtayAmasIqha kShayA#ya jIqvase# || 10.058.09
yatteq vishva#miqdaM jagaqnmano# jaqgAma# dUraqkam |
tattaq A va#rtayAmasIqha kShayA#ya jIqvase# || 10.058.10
yatteq parA#: parAqvatoq mano# jaqgAma# dUraqkam |
tattaq A va#rtayAmasIqha kShayA#ya jIqvase# || 10.058.11
yatte# bhUqtaM chaq bhavya#M chaq mano# jaqgAma# dUraqkam |
tattaq A va#rtayAmasIqha kShayA#ya jIqvase# || 10.058.12

pra tAqryAyu#: prataqraM navI#yaq: sthAtA#revaq kratu#matAq ratha#sya |
adhaq chyavA#naq utta#vIqtyartha#M parAtaqraM su nirRu#tirjihItAm || 10.059.01
sAmaqnnu rAqye ni#dhiqmannvannaqM karA#maheq su pu#ruqdha shravA#Msi |
tA noq vishvA#ni jariqtA ma#mattu parAtaqraM su nirRu#tirjihItAm || 10.059.02
aqbhI Shva1q#rya: pauMsyai#rbhavemaq dyaurna bhUmi#M giqrayoq nAjrA#n |
tA noq vishvA#ni jariqtA chi#keta parAtaqraM su nirRu#tirjihItAm || 10.059.03
mo Shu Na#: soma mRuqtyaveq parA# dAq: pashye#maq nu sUrya#muqchchara#ntam |
dyubhi#rhiqto ja#riqmA sU no# astu parAtaqraM su nirRu#tirjihItAm || 10.059.04
asu#nIteq mano# aqsmAsu# dhAraya jIqvAta#veq su pra ti#rA naq Ayu#: |
rAqraqndhi naq: sUrya#sya saqMdRushi# ghRuqtenaq tvaM taqnva#M vardhayasva || 10.059.05
asu#nIteq puna#raqsmAsuq chakShuq: puna#: prAqNamiqha no# dhehiq bhoga#m |
jyokpa#shyemaq sUrya#muqchchara#ntaqmanu#mate mRuqLayA# na: svaqsti || 10.059.06
puna#rnoq asu#M pRuthiqvI da#dAtuq punaqrdyaurdeqvI puna#raqntari#kSham |
puna#rnaq: soma#staqnva#M dadAtuq puna#: pUqShA paqthyAqM3q# yA svaqsti: || 10.059.07
shaM roda#sI suqbandha#ve yaqhvI Ruqtasya# mAqtarA# |
bhara#tAqmapaq yadrapoq dyau: pRu#thivi kShaqmA rapoq mo Shu teq kiM chaqnAma#mat || 10.059.08
ava# dvaqke ava# triqkA diqvashcha#ranti bheShaqjA |
kShaqmA cha#riqShNve#kaqkaM bhara#tAqmapaq yadrapoq dyau: pRu#thivi kShaqmA rapoq mo Shu teq kiM chaqnAma#mat || 10.059.09
sami#ndrerayaq gAma#naqDvAhaqM ya Ava#hadushIqnarA#NyAq ana#: |
bhara#tAqmapaq yadrapoq dyau: pRu#thivi kShaqmA rapoq mo Shu teq kiM chaqnAma#mat || 10.059.10

A jana#M tveqShasa#MdRushaqM mAhI#nAnAqmupa#stutam |
aga#nmaq bibhra#toq nama#: || 10.060.01
asa#mAtiM niqtosha#naM tveqShaM ni#yaqyinaqM ratha#m |
bhaqjera#thasyaq satpa#tim || 10.060.02
yo janA#nmahiqShA~M i#vAtitaqsthau pavI#ravAn |
uqtApa#vIravAnyuqdhA || 10.060.03
yasye#kShvAqkurupa# vraqte reqvAnma#rAqyyedha#te |
diqvI#vaq pa~jcha# kRuqShTaya#: || 10.060.04
indra# kShaqtrAsa#mAtiShuq ratha#proShTheShu dhAraya |
diqvI#vaq sUrya#M dRuqshe || 10.060.05
aqgastya#syaq nadbhyaq: saptI# yunakShiq rohi#tA |
paqNInnya#kramIraqbhi vishvA#nrAjannarAqdhasa#: || 10.060.06
aqyaM mAqtAyaM piqtAyaM jIqvAtuqrAga#mat |
iqdaM tava# praqsarpa#NaqM suba#ndhaqvehiq niri#hi || 10.060.07
yathA# yuqgaM va#raqtrayAq nahya#nti dhaqruNA#yaq kam |
eqvA dA#dhAra teq mano# jIqvAta#veq na mRuqtyave&tho# ariqShTatA#taye || 10.060.08
yatheqyaM pRu#thiqvI maqhI dAqdhAreqmAnvanaqspatI#n |
eqvA dA#dhAra teq mano# jIqvAta#veq na mRuqtyave&tho# ariqShTatA#taye || 10.060.09
yaqmAdaqhaM vai#vasvaqtAtsuqbandhoqrmanaq Abha#ram |
jIqvAta#veq na mRuqtyave&tho# ariqShTatA#taye || 10.060.10
nya1q#gvAto&va# vAtiq nya#ktapatiq sUrya#: |
nIqchIna#maqghnyA du#heq nya#gbhavatu teq rapa#: || 10.060.11
aqyaM meq hastoq bhaga#vAnaqyaM meq bhaga#vattara: |
aqyaM me# viqshvabhe#Shajoq&yaM shiqvAbhi#marshana: || 10.060.12

iqdamiqtthA raudra#M gUqrtava#chAq brahmaq kratvAq shachyA#maqntarAqjau |
krAqNA yada#sya piqtarA# maMhaneqShThA: parSha#tpaqkthe ahaqnnA saqpta hotR^I#n || 10.061.01
sa iddAqnAyaq dabhyA#ya vaqnva~jchyavA#naq: sUdai#ramimItaq vedi#m |
tUrva#yANo gUqrtava#chastamaq: kShodoq na reta# iqtaU#ti si~jchat || 10.061.02
manoq na yeShuq hava#neShu tiqgmaM vipaq: shachyA# vanuqtho drava#ntA |
A ya: sharyA#bhistuvinRuqmNo aqsyAshrI#NItAqdishaqM gabha#stau || 10.061.03
kRuqShNA yadgoShva#ruqNIShuq sIda#ddiqvo napA#tAshvinA huve vAm |
vIqtaM me# yaqj~jamA ga#taM meq anna#M vavaqnvAMsAq neShaqmasmRu#tadhrU || 10.061.04
prathi#ShTaq yasya# vIqraka#rmamiqShNadanu#ShThitaqM nu naryoq apau#hat |
punaqstadA vRu#hatiq yatkaqnAyA# duhiqturA anu#bhRutamanaqrvA || 10.061.05
maqdhyA yatkartvaqmabha#vadaqbhIkeq kAma#M kRuNvAqne piqtari# yuvaqtyAm |
maqnAqnagreto# jahaturviqyantAq sAnauq niShi#ktaM sukRuqtasyaq yonau# || 10.061.06
piqtA yatsvAM du#hiqtara#madhiqShkankShmaqyA reta#: saMjagmAqno ni Shi#~jchat |
svAqdhyo#&janayaqnbrahma# deqvA vAstoqShpati#M vrataqpAM nira#takShan || 10.061.07
sa IqM vRuShAq na phena#masyadAqjau smadA paraiqdapa# daqbhrache#tA: |
sara#tpaqdA na dakShi#NA parAqvRug~gna tA nu me# pRushaqnyo# jagRubhre || 10.061.08
maqkShU na vahni#: praqjAyA# upaqbdiraqgniM na naqgna upa# sIdaqdUdha#: |
sani#teqdhmaM sani#toqta vAjaqM sa dhaqrtA ja#j~jeq saha#sA yavIqyut || 10.061.09
maqkShU kaqnAyA#: saqkhyaM nava#gvA RuqtaM vada#nta Ruqtayu#ktimagman |
dviqbarha#soq ya upa# goqpamAgu#radakShiqNAsoq achyu#tA dudukShan || 10.061.10
maqkShU kaqnAyA#: saqkhyaM navI#yoq rAdhoq na reta# Ruqtamittu#raNyan |
shuchiq yatteq rekNaq Aya#janta sabaqrdughA#yAq: paya# uqsriyA#yA: || 10.061.11
paqshvA yatpaqshchA viyu#tA buqdhanteti# bravIti vaqktarIq rarA#Na: |
vaso#rvasuqtvA kAqravo#&neqhA vishva#M viveShTiq dravi#Naqmupaq kShu || 10.061.12
tadinnva#sya pariqShadvA#no agmanpuqrU sada#nto nArShaqdaM bi#bhitsan |
vi shuShNa#syaq saMgra#thitamanaqrvA viqdatpu#ruprajAqtasyaq guhAq yat || 10.061.13
bhargo# haq nAmoqta yasya# deqvA: sva1q#rNa ye tri#Shadhaqsthe ni#Sheqdu: |
aqgnirhaq nAmoqta jAqtave#dA: shruqdhI no# hotarRuqtasyaq hotAqdhruk || 10.061.14
uqta tyA meq raudrA#varchiqmantAq nAsa#tyAvindra gUqrtayeq yaja#dhyai |
maqnuqShvadvRuqktaba#rhiSheq rarA#NA maqndU hiqtapra#yasA viqkShu yajyU# || 10.061.15
aqyaM stuqto rAjA# vandi veqdhA aqpashchaq vipra#staratiq svase#tu: |
sa kaqkShIva#ntaM rejayaqtso aqgniM neqmiM na chaqkramarva#to raghuqdru || 10.061.16
sa dviqbandhu#rvaitaraqNo yaShTA# sabaqrdhuM dheqnumaqsva#M duqhadhyai# |
saM yanmiqtrAvaru#NA vRuq~jja uqkthairjyeShThe#bhiraryaqmaNaqM varU#thai: || 10.061.17
tadba#ndhu: sUqrirdiqvi te# dhiyaqMdhA nAbhAqnedi#ShTho rapatiq pra vena#n |
sA noq nAbhi#: paraqmAsya vA# ghAqhaM tatpaqshchA ka#tiqthashchi#dAsa || 10.061.18
iqyaM meq nAbhi#riqha me# saqdhastha#miqme me# deqvA aqyama#smiq sarva#: |
dviqjA aha# prathamaqjA RuqtasyeqdaM dheqnura#duhaqjjAya#mAnA || 10.061.19
adhA#su maqndro a#raqtirviqbhAvAva# syati dvivartaqnirva#neqShAT |
UqrdhvA yachChreNiqrna shishuqrdanmaqkShU sthiqraM she#vRuqdhaM sU#ta mAqtA || 10.061.20
adhAq gAvaq upa#mAtiM kaqnAyAq anu# shvAqntasyaq kasya# chiqtpare#yu: |
shruqdhi tvaM su#draviNo naqstvaM yA#LAshvaqghnasya# vAvRudhe sUqnRutA#bhi: || 10.061.21
adhaq tvami#ndra viqddhya1q#smAnmaqho rAqye nRu#pateq vajra#bAhu: |
rakShA# cha no maqghona#: pAqhi sUqrIna#neqhasa#ste harivo aqbhiShTau# || 10.061.22
adhaq yadrA#jAnAq gavi#ShTauq sara#tsaraqNyu: kAqrave# jaraqNyu: |
vipraq: preShThaq: sa hye#ShAM baqbhUvaq parA# chaq vakSha#duqta pa#rShadenAn || 10.061.23
adhAq nva#syaq jenya#sya puqShTau vRuthAq rebha#nta Imaheq tadUq nu |
saqraqNyura#sya sUqnurashvoq vipra#shchAsiq shrava#sashcha sAqtau || 10.061.24
yuqvoryadi# saqkhyAyAqsme shardhA#yaq stoma#M jujuqShe nama#svAn |
viqshvatraq yasmiqnnA gira#: samIqchI: pUqrvIva# gAqturdAsha#tsUqnRutA#yai || 10.061.25
sa gRu#NAqno aqdbhirdeqvavAqniti# suqbandhuqrnama#sA sUqktai: |
vardha#duqkthairvacho#bhiqrA hi nUqnaM vyadhvai#tiq paya#sa uqsriyA#yA: || 10.061.26
ta Uq Shu No# maqho ya#jatrA bhUqta de#vAsa Uqtaye# saqjoShA#: |
ye vAjAq~M ana#yatA viqyantoq ye sthA ni#cheqtAroq amU#rA: || 10.061.27

ye yaqj~jenaq dakShi#NayAq sama#ktAq indra#sya saqkhyama#mRutaqtvamA#naqsha |
tebhyo# bhaqdrama#g~ggiraso vo astuq prati# gRubhNIta mAnaqvaM su#medhasa: || 10.062.01
ya uqdAja#npiqtaro# goqmayaqM vasvRuqtenAbhi#ndanparivatsaqre vaqlam |
dIqrghAqyuqtvama#g~ggiraso vo astuq prati# gRubhNIta mAnaqvaM su#medhasa: || 10.062.02
ya Ruqtenaq sUryaqmAro#hayandiqvyapra#thayanpRuthiqvIM mAqtaraqM vi |
suqpraqjAqstvama#g~ggiraso vo astuq prati# gRubhNIta mAnaqvaM su#medhasa: || 10.062.03
aqyaM nAbhA# vadati vaqlgu vo# gRuqhe deva#putrA RuShayaqstachChRu#Notana |
suqbraqhmaqNyama#g~ggiraso vo astuq prati# gRubhNIta mAnaqvaM su#medhasa: || 10.062.04
virU#pAsaq idRuSha#yaqsta idga#mbhIqrave#pasa: |
te ag~ggi#rasa: sUqnavaqste aqgne: pari# jaj~jire || 10.062.05
ye aqgne: pari# jaj~jiqre virU#pAso diqvaspari# |
nava#gvoq nu dasha#gvoq ag~ggi#rastamoq sachA# deqveShu# maMhate || 10.062.06
indre#Na yuqjA ni: sRu#janta vAqghato# vraqjaM goma#ntamaqshvina#m |
saqhasra#M meq dada#to aShTakaqrNya1q#: shravo# deqveShva#krata || 10.062.07
pra nUqnaM jA#yatAmaqyaM manuqstokme#va rohatu |
ya: saqhasra#M shaqtAshva#M saqdyo dAqnAyaq maMha#te || 10.062.08
na tama#shnotiq kashchaqna diqva i#vaq sAnvAqrabha#m |
sAqvaqrNyasyaq dakShi#NAq vi sindhu#riva paprathe || 10.062.09
uqta dAqsA pa#riqviSheq smaddi#ShTIq gopa#rINasA |
yadu#stuqrvashcha# mAmahe || 10.062.10
saqhaqsraqdA grA#maqNIrmA ri#Shaqnmanuq: sUrye#NAsyaq yata#mAnaituq dakShi#NA |
sAva#rNerdeqvA: pra ti#raqntvAyuqryasmiqnnashrA#ntAq asa#nAmaq vAja#m || 10.062.11

paqrAqvatoq ye didhi#Shantaq ApyaqM manu#prItAsoq jani#mA viqvasva#ta: |
yaqyAteqrye na#huqShya#sya baqrhiShi# deqvA Asa#teq te adhi# bruvantu na: || 10.063.01
vishvAq hi vo# namaqsyA#niq vandyAq nAmA#ni devA uqta yaqj~jiyA#ni va: |
ye stha jAqtA adi#teraqdbhyaspariq ye pRu#thiqvyAste ma# iqha shru#tAq hava#m || 10.063.02
yebhyo# mAqtA madhu#maqtpinva#teq paya#: pIqyUShaqM dyauradi#tiqradri#barhA: |
uqkthashu#ShmAnvRuShabhaqrAnsvapna#saqstA~M A#diqtyA~M anu# madA svaqstaye# || 10.063.03
nRuqchakSha#soq ani#miShanto aqrhaNA# bRuqhaddeqvAso# amRutaqtvamA#nashu: |
jyoqtIra#thAq ahi#mAyAq anA#gaso diqvo vaqrShmANa#M vasate svaqstaye# || 10.063.04
saqmrAjoq ye suqvRudho# yaqj~jamA#yaqyurapa#rihvRutA dadhiqre diqvi kShaya#m |
tA~M A vi#vAsaq nama#sA suvRuqktibhi#rmaqho A#diqtyA~M adi#tiM svaqstaye# || 10.063.05
ko vaq: stoma#M rAdhatiq yaM jujo#Shathaq vishve# devAso manuShoq yatiq ShThana# |
ko vo#&dhvaqraM tu#vijAtAq ara#M karaqdyo naq: parShaqdatyaMha#: svaqstaye# || 10.063.06
yebhyoq hotrA#M prathaqmAmA#yeqje manuq: sami#ddhAgniqrmana#sA saqpta hotRu#bhi: |
ta A#dityAq abha#yaqM sharma# yachChata suqgA na#: karta suqpathA# svaqstaye# || 10.063.07
ya Ishi#req bhuva#nasyaq prache#tasoq vishva#sya sthAqturjaga#tashchaq manta#va: |
te na#: kRuqtAdakRu#tAqdena#saqsparyaqdyA de#vAsa: pipRutA svaqstaye# || 10.063.08
bhareqShvindra#M suqhava#M havAmaheM&hoqmucha#M suqkRutaqM daivyaqM jana#m |
aqgniM miqtraM varu#NaM sAqtayeq bhagaqM dyAvA#pRuthiqvI maqruta#: svaqstaye# || 10.063.09
suqtrAmA#NaM pRuthiqvIM dyAma#neqhasa#M suqsharmA#Naqmadi#tiM suqpraNI#tim |
daivIqM nAva#M svariqtrAmanA#gasaqmasra#vantIqmA ru#hemA svaqstaye# || 10.063.10
vishve# yajatrAq adhi# vochatoqtayeq trAya#dhvaM no duqrevA#yA abhiqhruta#: |
saqtyayA# vo deqvahU#tyA huvema shRuNvaqto de#vAq ava#se svaqstaye# || 10.063.11
apAmI#vAqmapaq vishvAqmanA#hutiqmapArA#tiM durviqdatrA#maghAyaqta: |
Aqre de#vAq dveSho# aqsmadyu#yotanoqru Naq: sharma# yachChatA svaqstaye# || 10.063.12
ari#ShTaq: sa martoq vishva# edhateq pra praqjAbhi#rjAyateq dharma#Naqspari# |
yamA#dityAsoq naya#thA sunIqtibhiqratiq vishvA#ni duriqtA svaqstaye# || 10.063.13
yaM de#vAqso&va#thaq vAja#sAtauq yaM shUra#sAtA maruto hiqte dhane# |
prAqtaqryAvA#NaqM ratha#mindra sAnaqsimari#ShyantaqmA ru#hemA svaqstaye# || 10.063.14
svaqsti na#: paqthyA#suq dhanva#su svaqstya1q#psu vRuqjaneq sva#rvati |
svaqsti na#: putrakRuqtheShuq yoni#Shu svaqsti rAqye ma#ruto dadhAtana || 10.063.15
svaqstiriddhi prapa#theq shreShThAq rekNa#svatyaqbhi yA vAqmameti# |
sA no# aqmA so ara#Neq ni pA#tu svAveqshA bha#vatu deqvago#pA || 10.063.16
eqvA plaqte: sUqnura#vIvRudhadvoq vishva# AdityA adite manIqShI |
IqshAqnAsoq naroq ama#rtyeqnAstA#viq jano# diqvyo gaye#na || 10.063.17

kaqthA deqvAnA#M kataqmasyaq yAma#ni suqmantuq nAma# shRuNvaqtAM ma#nAmahe |
ko mRu#LAti kataqmo noq maya#skaratkataqma UqtI aqbhyA va#vartati || 10.064.01
kraqtUqyantiq krata#vo hRuqtsu dhIqtayoq vena#nti veqnA: paqtayaqntyA disha#: |
na ma#rDiqtA vi#dyate aqnya e#bhyo deqveShu# meq adhiq kAmA# ayaMsata || 10.064.02
narA# vAq shaMsa#M pUqShaNaqmago#hyamaqgniM deqveddha#maqbhya#rchase giqrA |
sUryAqmAsA# chaqndrama#sA yaqmaM diqvi triqtaM vAta#muqShasa#maqktumaqshvinA# || 10.064.03
kaqthA kaqvistu#vIqravAqnkayA# giqrA bRuhaqspati#rvAvRudhate suvRuqktibhi#: |
aqja eka#pAtsuqhave#bhiqrRukva#bhiqrahi#: shRuNotu buqdhnyoq3q# havI#mani || 10.064.04
dakSha#sya vAditeq janma#ni vraqte rAjA#nA miqtrAvaruqNA vi#vAsasi |
atU#rtapanthA: puruqratho# aryaqmA saqptaho#tAq viShu#rUpeShuq janma#su || 10.064.05
te noq arva#nto havanaqshrutoq havaqM vishve# shRuNvantu vAqjino# miqtadra#va: |
saqhaqsraqsA meqdhasA#tAvivaq tmanA# maqho ye dhana#M samiqtheShu# jabhriqre || 10.064.06
pra vo# vAqyuM ra#thaqyujaqM pura#MdhiqM stomai#: kRuNudhvaM saqkhyAya# pUqShaNa#m |
te hi deqvasya# saviqtu: savI#maniq kratuqM sacha#nte saqchitaq: sache#tasa: || 10.064.07
tri: saqpta saqsrA naqdyo# maqhIraqpo vanaqspatIqnparva#tA~M aqgnimUqtaye# |
kRuqshAnuqmastR^I#ntiqShya#M saqdhasthaq A ruqdraM ruqdreShu# ruqdriya#M havAmahe || 10.064.08
sara#svatI saqrayuq: sindhu#rUqrmibhi#rmaqho maqhIravaqsA ya#ntuq vakSha#NI: |
deqvIrApo# mAqtara#: sUdayiqtnvo# ghRuqtavaqtpayoq madhu#manno archata || 10.064.09
uqta mAqtA bRu#haddiqvA shRu#Notu naqstvaShTA# deqvebhiqrjani#bhi: piqtA vacha#: |
RuqbhuqkShA vAjoq rathaqspatiqrbhago# raqNva: shaMsa#: shashamAqnasya# pAtu na: || 10.064.10
raqNva: saMdRu#ShTau pituqmA~M i#vaq kShayo# bhaqdrA ruqdrANA#M maqrutAqmupa#stuti: |
gobhi#: ShyAma yaqshasoq janeqShvA sadA# devAsaq iLa#yA sachemahi || 10.064.11
yAM meq dhiyaqM maru#taq indraq devAq ada#dAta varuNa mitra yUqyam |
tAM pI#payataq paya#seva dheqnuM kuqvidgiroq adhiq ratheq vahA#tha || 10.064.12
kuqvidaqg~gga pratiq yathA# chidaqsya na#: sajAqtya#sya marutoq bubo#dhatha |
nAbhAq yatra# prathaqmaM saqMnasA#maheq tatra# jAmiqtvamadi#tirdadhAtu na: || 10.064.13
te hi dyAvA#pRuthiqvI mAqtarA# maqhI deqvI deqvA~jjanma#nA yaqj~jiye# iqta: |
uqbhe bi#bhRuta uqbhayaqM bharI#mabhi: puqrU retA#Msi piqtRubhi#shcha si~jchata: || 10.064.14
vi ShA hotrAq vishva#mashnotiq vAryaqM bRuhaqspati#raqrama#tiq: panI#yasI |
grAvAq yatra# madhuqShuduqchyate# bRuqhadavI#vashanta maqtibhi#rmanIqShiNa#: || 10.064.15
eqvA kaqvistu#vIqravA#~M Rutaqj~jA dra#viNaqsyurdravi#NasashchakAqna: |
uqkthebhiqratra# maqtibhi#shchaq vipro&pI#payaqdgayo# diqvyAniq janma# || 10.064.16
eqvA plaqte: sUqnura#vIvRudhadvoq vishva# AdityA adite manIqShI |
IqshAqnAsoq naroq ama#rtyeqnAstA#viq jano# diqvyo gaye#na || 10.064.17

aqgnirindroq varu#No miqtro a#ryaqmA vAqyu: pUqShA sara#svatI saqjoSha#sa: |
AqdiqtyA viShNu#rmaqrutaq: sva#rbRuqhatsomo# ruqdro adi#tiqrbrahma#Naqspati#: || 10.065.01
iqndrAqgnI vRu#traqhatye#Shuq satpa#tI miqtho hi#nvAqnA taqnvAq3q# samo#kasA |
aqntari#kShaqM mahyA pa#pruqroja#sAq somo# ghRutaqshrIrma#hiqmAna#mIqraya#n || 10.065.02
teShAqM hi maqhnA ma#haqtAma#naqrvaNAqM stomAq~M iya#rmyRutaqj~jA Ru#tAqvRudhA#m |
ye a#psaqvama#rNaqvaM chiqtrarA#dhasaqste no# rAsantAM maqhaye# sumiqtryA: || 10.065.03
sva#rNaramaqntari#kShANi rochaqnA dyAvAqbhUmI# pRuthiqvIM ska#mbhuqroja#sA |
pRuqkShA i#va maqhaya#nta: surAqtayo# deqvA: sta#vanteq manu#ShAya sUqraya#: || 10.065.04
miqtrAya# shikShaq varu#NAya dAqshuSheq yA saqmrAjAq mana#sAq na praqyuchCha#ta: |
yayoqrdhAmaq dharma#NAq rocha#te bRuqhadyayo#ruqbhe roda#sIq nAdha#sIq vRutau# || 10.065.05
yA gaurva#rtaqniM paqryeti# niShkRuqtaM payoq duhA#nA vrataqnIra#vAqrata#: |
sA pra#bruvAqNA varu#NAya dAqshuShe# deqvebhyo# dAshaddhaqviShA# viqvasva#te || 10.065.06
diqvakSha#so agnijiqhvA Ru#tAqvRudha# Ruqtasyaq yoni#M vimRuqshanta# Asate |
dyAM ska#bhiqtvya1q#pa A cha#kruqroja#sA yaqj~jaM ja#niqtvI taqnvIq3q# ni mA#mRuju: || 10.065.07
paqriqkShitA# piqtarA# pUrvaqjAva#rI Ruqtasyaq yonA# kShayataq: samo#kasA |
dyAvA#pRuthiqvI varu#NAyaq savra#te ghRuqtavaqtpayo# mahiqShAya# pinvata: || 10.065.08
paqrjanyAqvAtA# vRuShaqbhA pu#rIqShiNe#ndravAqyU varu#No miqtro a#ryaqmA |
deqvA~M A#diqtyA~M adi#tiM havAmaheq ye pArthi#vAso diqvyAso# aqpsu ye || 10.065.09
tvaShTA#raM vAqyumRu#bhavoq ya oha#teq daivyAq hotA#rA uqShasa#M svaqstaye# |
bRuhaqspati#M vRutrakhAqdaM su#meqdhasa#mindriqyaM soma#M dhanaqsA u# Imahe || 10.065.10
brahmaq gAmashva#M jaqnaya#ntaq oSha#dhIqrvanaqspatI#npRuthiqvIM parva#tA~M aqpa: |
sUrya#M diqvi roqhaya#nta: suqdAna#vaq AryA# vraqtA vi#sRuqjantoq adhiq kShami# || 10.065.11
bhuqjyumaMha#sa: pipRuthoq nira#shvinAq shyAva#M puqtraM va#dhrimaqtyA a#jinvatam |
kaqmaqdyuva#M vimaqdAyo#hathuryuqvaM vi#ShNAqpvaM1q# vishva#kAqyAva# sRujatha: || 10.065.12
pAvI#ravI tanyaqtureka#pAdaqjo diqvo dhaqrtA sindhuqrApa#: samuqdriya#: |
vishve# deqvAsa#: shRuNavaqnvachA#Msi meq sara#svatI saqha dhIqbhi: pura#MdhyA || 10.065.13
vishve# deqvA: saqha dhIqbhi: pura#MdhyAq manoqryaja#trA aqmRutA# Rutaqj~jA: |
rAqtiqShAcho# abhiqShAcha#: svaqrvidaq: sva1q#rgiroq brahma# sUqktaM ju#Sherata || 10.065.14
deqvAnvasi#ShTho aqmRutA#nvavandeq ye vishvAq bhuva#nAqbhi pra#taqsthu: |
te no# rAsantAmurugAqyamaqdya yUqyaM pA#ta svaqstibhiq: sadA# na: || 10.065.15

deqvAnhu#ve bRuqhachChra#vasa: svaqstaye# jyotiqShkRuto# adhvaqrasyaq prache#tasa: |
ye vA#vRuqdhu: pra#taqraM viqshvave#dasaq indra#jyeShThAso aqmRutA# RutAqvRudha#: || 10.066.01
indra#prasUtAq varu#NaprashiShTAq ye sUrya#syaq jyoti#Sho bhAqgamA#naqshu: |
maqrudga#Ne vRuqjaneq manma# dhImahiq mAgho#ne yaqj~jaM ja#nayanta sUqraya#: || 10.066.02
indroq vasu#bhiq: pari# pAtu noq gaya#mAdiqtyairnoq adi#tiq: sharma# yachChatu |
ruqdro ruqdrebhi#rdeqvo mRu#LayAti naqstvaShTA# noq gnAbhi#: suviqtAya# jinvatu || 10.066.03
adi#tiqrdyAvA#pRuthiqvI RuqtaM maqhadindrAqviShNU# maqrutaq: sva#rbRuqhat |
deqvA~M A#diqtyA~M ava#se havAmaheq vasU#nruqdrAnsa#viqtAra#M suqdaMsa#sam || 10.066.04
sara#svAndhIqbhirvaru#No dhRuqtavra#ta: pUqShA viShNu#rmahiqmA vAqyuraqshvinA# |
braqhmaqkRuto# aqmRutA# viqshvave#dasaq: sharma# no yaMsantriqvarU#thaqmaMha#sa: || 10.066.05
vRuShA# yaqj~jo vRuSha#Na: santu yaqj~jiyAq vRuSha#No deqvA vRuSha#No haviqShkRuta#: |
vRuSha#NAq dyAvA#pRuthiqvI RuqtAva#rIq vRuShA# paqrjanyoq vRuSha#No vRuShaqstubha#: || 10.066.06
aqgnIShomAq vRuSha#NAq vAja#sAtaye puruprashaqstA vRuSha#NAq upa# bruve |
yAvI#jiqre vRuSha#No devayaqjyayAq tA naq: sharma# triqvarU#thaqM vi ya#Msata: || 10.066.07
dhRuqtavra#tA: kShaqtriyA# yaj~janiqShkRuto# bRuhaddiqvA a#dhvaqrANA#mabhiqshriya#: |
aqgniho#tAra RutaqsApo# aqdruhoq&po a#sRujaqnnanu# vRutraqtUrye# || 10.066.08
dyAvA#pRuthiqvI ja#nayannaqbhi vraqtApaq oSha#dhIrvaqninA#ni yaqj~jiyA# |
aqntari#kShaqM sva1q#rA pa#prurUqtayeq vasha#M deqvAsa#staqnvIq3q# ni mA#mRuju: || 10.066.09
dhaqrtAro# diqva Ruqbhava#: suqhastA# vAtAparjaqnyA ma#hiqShasya# tanyaqto: |
Apaq oSha#dhIq: pra ti#rantu noq giroq bhago# rAqtirvAqjino# yantu meq hava#m || 10.066.10
saqmuqdra: sindhUq rajo# aqntari#kShamaqja eka#pAttanayiqtnura#rNaqva: |
ahi#rbuqdhnya#: shRuNavaqdvachA#Msi meq vishve# deqvAsa# uqta sUqrayoq mama# || 10.066.11
syAma# voq mana#vo deqvavI#tayeq prA~jcha#M no yaqj~jaM pra Na#yata sAdhuqyA |
Adi#tyAq rudrAq vasa#vaq: sudA#nava iqmA brahma# shaqsyamA#nAni jinvata || 10.066.12
daivyAq hotA#rA prathaqmA puqrohi#ta Ruqtasyaq panthAqmanve#mi sAdhuqyA |
kShetra#syaq patiqM prati#veshamImaheq vishvA#ndeqvA~M aqmRutAq~M apra#yuchChata: || 10.066.13
vasi#ShThAsa: pitRuqvadvAcha#makrata deqvA~M ILA#nA RuShiqvatsvaqstaye# |
prIqtA i#va j~jAqtayaq: kAmaqmetyAqsme de#vAqso&va# dhUnutAq vasu# || 10.066.14
deqvAnvasi#ShTho aqmRutA#nvavandeq ye vishvAq bhuva#nAqbhi pra#taqsthu: |
te no# rAsantAmurugAqyamaqdya yUqyaM pA#ta svaqstibhiq: sadA# na: || 10.066.15

iqmAM dhiya#M saqptashI#rShNIM piqtA na# Ruqtapra#jAtAM bRuhaqtIma#vindat |
tuqrIya#M svijjanayadviqshvaja#nyoq&yAsya# uqkthamindrA#yaq shaMsa#n || 10.067.01
RuqtaM shaMsa#nta Ruqju dIdhyA#nA diqvaspuqtrAsoq asu#rasya vIqrA: |
vipra#M paqdamag~ggi#rasoq dadhA#nA yaqj~jasyaq dhAma# prathaqmaM ma#nanta || 10.067.02
haqMsairi#vaq sakhi#bhiqrvAva#dadbhirashmaqnmayA#niq naha#nAq vyasya#n |
bRuhaqspati#rabhiqkani#kradaqdgA uqta prAstauqduchcha# viqdvA~M a#gAyat || 10.067.03
aqvo dvAbhyA#M paqra eka#yAq gA guhAq tiShTha#ntIqranRu#tasyaq setau# |
bRuhaqspatiqstama#siq jyoti#riqchChannuduqsrA Akaqrvi hi tiqsra Ava#: || 10.067.04
viqbhidyAq pura#M shaqyatheqmapA#chIqM nistrINi# sAqkamu#daqdhera#kRuntat |
bRuhaqspati#ruqShasaqM sUryaqM gAmaqrkaM vi#veda staqnaya#nnivaq dyau: || 10.067.05
indro# vaqlaM ra#kShiqtAraqM dughA#nAM kaqreNe#vaq vi cha#kartAq rave#Na |
svedA#~jjibhirAqshira#miqchChamAqno&ro#dayatpaqNimA gA a#muShNAt || 10.067.06
sa I#M saqtyebhiq: sakhi#bhi: shuqchadbhiqrgodhA#yasaqM vi dha#naqsaira#darda: |
brahma#NaqspatiqrvRuSha#bhirvaqrAhai#rghaqrmasve#debhiqrdravi#NaqM vyA#naT || 10.067.07
te saqtyenaq mana#sAq gopa#tiqM gA i#yAqnAsa# iShaNayanta dhIqbhi: |
bRuhaqspati#rmiqthoa#vadyapebhiqruduqsriyA# asRujata svaqyugbhi#: || 10.067.08
taM vaqrdhaya#nto maqtibhi#: shiqvAbhi#: siqMhami#vaq nAna#dataM saqdhasthe# |
bRuhaqspatiqM vRuSha#NaqM shUra#sAtauq bhare#bhareq anu# madema jiqShNum || 10.067.09
yaqdA vAjaqmasa#nadviqshvarU#paqmA dyAmaru#kShaqdutta#rANiq sadma# |
bRuhaqspatiqM vRuSha#NaM vaqrdhaya#ntoq nAnAq santoq bibhra#toq jyoti#rAqsA || 10.067.10
saqtyAmAqshiSha#M kRuNutA vayoqdhai kIqriM chiqddhyava#thaq svebhiqrevai#: |
paqshchA mRudhoq apa# bhavantuq vishvAqstadro#dasI shRuNutaM vishvamiqnve || 10.067.11
indro# maqhnA ma#haqto a#rNaqvasyaq vi mUqrdhAna#mabhinadarbuqdasya# |
ahaqnnahiqmari#NAtsaqpta sindhU#ndeqvairdyA#vApRuthivIq prAva#taM na: || 10.067.12

uqdaqprutoq na vayoq rakSha#mANAq vAva#dato aqbhriya#syevaq ghoShA#: |
giqriqbhrajoq normayoq mada#ntoq bRuhaqspati#maqbhya1q#rkA a#nAvan || 10.068.01
saM gobhi#rAg~ggiraqso nakSha#mANoq bhaga# iqveda#ryaqmaNa#M ninAya |
jane# miqtro na dampa#tI anaktiq bRuha#spate vAqjayAqshU~Mri#vAqjau || 10.068.02
sAqdhvaqryA a#tiqthinI#riShiqrA: spAqrhA: suqvarNA# anavaqdyarU#pA: |
bRuhaqspatiq: parva#tebhyo viqtUryAq nirgA U#peq yava#miva sthiqvibhya#: || 10.068.03
AqpruqShAqyanmadhu#na Ruqtasyaq yoni#mavakShiqpannaqrka uqlkAmi#vaq dyo: |
bRuhaqspati#ruqddharaqnnashma#noq gA bhUmyA# uqdnevaq vi tvacha#M bibheda || 10.068.04
apaq jyoti#ShAq tamo# aqntari#kShAduqdna: shIpA#lamivaq vAta# Ajat |
bRuhaqspati#ranuqmRushyA# vaqlasyAqbhrami#vaq vAtaq A cha#kraq A gA: || 10.068.05
yaqdA vaqlasyaq pIya#toq jasuqM bhedbRuhaqspati#ragniqtapo#bhiraqrkai: |
daqdbhirna jiqhvA pari#viShTaqmAda#dAqvirniqdhI~Mra#kRuNoduqsriyA#NAm || 10.068.06
bRuhaqspatiqrama#taq hi tyadA#sAqM nAma# svaqrINAqM sada#neq guhAq yat |
AqNDeva# bhiqttvA sha#kuqnasyaq garbhaqmuduqsriyAq: parva#tasyaq tmanA#jat || 10.068.07
ashnApi#naddhaqM madhuq parya#pashyaqnmatsyaqM na dIqna uqdani# kShiqyanta#m |
niShTajja#bhAra chamaqsaM na vRuqkShAdbRuhaqspati#rviraqveNA# viqkRutya# || 10.068.08
soShAma#vindaqtsa sva1q#: so aqgniM so aqrkeNaq vi ba#bAdheq tamA#Msi |
bRuhaqspatiqrgova#puSho vaqlasyaq nirmaqjjAnaqM na parva#No jabhAra || 10.068.09
hiqmeva# paqrNA mu#ShiqtA vanA#niq bRuhaqspati#nAkRupayadvaqlo gA: |
aqnAqnuqkRuqtyama#puqnashcha#kAraq yAtsUryAqmAsA# miqtha uqchcharA#ta: || 10.068.10
aqbhi shyAqvaM na kRusha#nebhiqrashvaqM nakSha#trebhi: piqtaroq dyAma#piMshan |
rAtryAqM tamoq ada#dhuqrjyotiqrahaqnbRuhaqspati#rbhiqnadadri#M viqdadgA: || 10.068.11
iqdama#karmaq namo# abhriqyAyaq ya: pUqrvIranvAqnona#vIti |
bRuhaqspatiq: sa hi gobhiq: so ashvaiq: sa vIqrebhiq: sa nRubhi#rnoq vayo# dhAt || 10.068.12

bhaqdrA aqgnerva#dhryaqshvasya# saqMdRusho# vAqmI praNI#ti: suqraNAq upe#taya: |
yadI#M sumiqtrA vishoq agra# iqndhate# ghRuqtenAhu#to jarateq davi#dyutat || 10.069.01
ghRuqtamaqgnerva#dhryaqshvasyaq vardha#naM ghRuqtamanna#M ghRuqtamva#syaq meda#nam |
ghRuqtenAhu#ta urviqyA vi pa#pratheq sUrya# iva rochate saqrpirA#suti: || 10.069.02
yatteq manuqryadanI#kaM sumiqtra: sa#mIqdhe a#gneq tadiqdaM navI#ya: |
sa reqvachCho#chaq sa giro# juShasvaq sa vAja#M darShiq sa iqha shravo# dhA: || 10.069.03
yaM tvAq pUrva#mILiqto va#dhryaqshva: sa#mIqdhe a#gneq sa iqdaM ju#Shasva |
sa na#: stiqpA uqta bha#vA tanUqpA dAqtraM ra#kShasvaq yadiqdaM te# aqsme || 10.069.04
bhavA# dyuqmnI vA#dhryashvoqta goqpA mA tvA# tArIdaqbhimA#tiqrjanA#nAm |
shUra# iva dhRuqShNushchyava#na: sumiqtra: pra nu vo#chaqM vAdhrya#shvasyaq nAma# || 10.069.05
samaqjryA# parvaqtyAq3q# vasU#niq dAsA# vRuqtrANyAryA# jigetha |
shUra# iva dhRuqShNushchyava#noq janA#nAqM tvama#gne pRutanAqyU~Mraqbhi ShyA#: || 10.069.06
dIqrghata#nturbRuqhadu#kShAqyamaqgni: saqhasra#starI: shaqtanI#thaq RubhvA# |
dyuqmAndyuqmatsuq nRubhi#rmRuqjyamA#na: sumiqtreShu# dIdayo devaqyatsu# || 10.069.07
tve dheqnu: suqdughA# jAtavedo&saqshchate#va samaqnA sa#baqrdhuk |
tvaM nRubhiqrdakShi#NAvadbhiragne sumiqtrebhi#ridhyase devaqyadbhi#: || 10.069.08
deqvAshchi#tte aqmRutA# jAtavedo mahiqmAna#M vAdhryashvaq pra vo#chan |
yatsaqmpRuchChaqM mAnu#ShIqrvishaq AyaqntvaM nRubhi#rajayaqstvAvRu#dhebhi: || 10.069.09
piqteva# puqtrama#bibharuqpastheq tvAma#gne vadhryaqshva: sa#paqryan |
juqShAqNo a#sya saqmidha#M yaviShThoqta pUrvA#~M avanoqrvrAdha#tashchit || 10.069.10
shashva#daqgnirva#dhryaqshvasyaq shatrUqnnRubhi#rjigAya suqtaso#mavadbhi: |
sama#naM chidadahashchitrabhAqno&vaq vrAdha#ntamabhinadvRuqdhashchi#t || 10.069.11
aqyamaqgnirva#dhryaqshvasya# vRutraqhA sa#naqkAtpreddhoq nama#sopavAqkya#: |
sa noq ajA#mI~Mruqta vAq vijA#mInaqbhi ti#ShThaq shardha#to vAdhryashva || 10.069.12

iqmAM me# agne saqmidha#M juShasveqLaspaqde prati# haryA ghRuqtAchI#m |
varShma#npRuthiqvyA: su#dinaqtve ahnA#mUqrdhvo bha#va sukrato devayaqjyA || 10.070.01
A deqvAnA#magraqyAveqha yA#tuq narAqshaMso# viqshvarU#pebhiqrashvai#: |
Ruqtasya# paqthA nama#sA miqyedho# deqvebhyo# deqvata#ma: suShUdat || 10.070.02
shaqshvaqttaqmamI#Late dUqtyA#ya haqviShma#nto manuqShyA#so aqgnim |
vahi#ShThaiqrashvai#: suqvRutAq ratheqnA deqvAnva#kShiq ni Sha#deqha hotA# || 10.070.03
vi pra#thatAM deqvaju#ShTaM tiraqshchA dIqrghaM drAqghmA su#raqbhi bhU#tvaqsme |
ahe#LatAq mana#sA deva barhiqrindra#jyeShThA~M ushaqto ya#kShi deqvAn || 10.070.04
diqvo vAq sAnu# spRuqshatAq varI#ya: pRuthiqvyA vAq mAtra#yAq vi shra#yadhvam |
uqshaqtIrdvA#ro mahiqnA maqhadbhi#rdeqvaM ratha#M rathaqyurdhA#rayadhvam || 10.070.05
deqvI diqvo du#hiqtarA# sushiqlpe uqShAsAqnaktA# sadatAqM ni yonau# |
A vA#M deqvAsa# ushatI uqshanta# uqrau sI#dantu subhage uqpasthe# || 10.070.06
Uqrdhvo grAvA# bRuqhadaqgni: sami#ddha: priqyA dhAmAqnyadi#teruqpasthe# |
puqrohi#tAvRutvijA yaqj~je aqsminviqduShTa#rAq dravi#NaqmA ya#jethAm || 10.070.07
tisro# devIrbaqrhiriqdaM varI#yaq A sI#data chakRuqmA va#: syoqnam |
maqnuqShvadyaqj~jaM sudhi#tA haqvIMShILA# deqvI ghRuqtapa#dI juShanta || 10.070.08
deva# tvaShTaqryaddha# chAruqtvamAnaqDyadag~ggi#rasAqmabha#va: sachAqbhU: |
sa deqvAnAqM pAthaq upaq pra viqdvA~M uqshanya#kShi draviNoda: suqratna#: || 10.070.09
vana#spate rashaqnayA# niqyUyA# deqvAnAqM pAthaq upa# vakShi viqdvAn |
svadA#ti deqva: kRuqNava#ddhaqvIMShyava#tAqM dyAvA#pRuthiqvI hava#M me || 10.070.10
Agne# vahaq varu#NamiqShTaye# naq indra#M diqvo maqruto# aqntari#kShAt |
sIda#ntu baqrhirvishvaq A yaja#trAq: svAhA# deqvA aqmRutA# mAdayantAm || 10.070.11

bRuha#spate prathaqmaM vAqcho agraqM yatpraira#ta nAmaqdheyaqM dadhA#nA: |
yade#ShAqM shreShThaqM yada#riqpramAsI#tpreqNA tade#ShAqM nihi#taqM guhAqvi: || 10.071.01
saktu#mivaq tita#{}unA puqnantoq yatraq dhIrAq mana#sAq vAchaqmakra#ta |
atrAq sakhA#ya: saqkhyAni# jAnate bhaqdraiShA#M laqkShmIrnihiqtAdhi# vAqchi || 10.071.02
yaqj~jena# vAqcha: pa#daqvIya#mAyaqntAmanva#vindaqnnRuShi#Shuq pravi#ShTAm |
tAmAqbhRutyAq vya#dadhu: puruqtrA tAM saqpta reqbhA aqbhi saM na#vante || 10.071.03
uqta tvaq: pashyaqnna da#darshaq vAcha#muqta tva#: shRuqNvanna shRu#NotyenAm |
uqto tva#smai taqnvaM1q# vi sa#sre jAqyevaq patya# ushaqtI suqvAsA#: || 10.071.04
uqta tva#M saqkhye sthiqrapI#tamAhuqrnaina#M hinvaqntyapiq vAji#neShu |
adhe#nvA charati mAqyayaiqSha vAcha#M shushruqvA~M a#phaqlAma#puqShpAm || 10.071.05
yastiqtyAja# sachiqvidaqM sakhA#yaqM na tasya# vAqchyapi# bhAqgo a#sti |
yadI#M shRuqNotyala#kaM shRuNoti naqhi praqveda# sukRuqtasyaq panthA#m || 10.071.06
aqkShaqNvantaq: karNa#vantaq: sakhA#yo manojaqveShvasa#mA babhUvu: |
AqdaqghnAsa# upakaqkShAsa# u tve hraqdA i#vaq snAtvA# u tve dadRushre || 10.071.07
hRuqdA taqShTeShuq mana#so jaqveShuq yadbrA#hmaqNA: saqMyaja#nteq sakhA#ya: |
atrAha# tvaqM vi ja#hurveqdyAbhiqroha#brahmANoq vi cha#rantyu tve || 10.071.08
iqme ye nArvAg~gna paqrashchara#ntiq na brA#hmaqNAsoq na suqteka#rAsa: |
ta eqte vAcha#mabhiqpadya# pAqpayA# siqrIstantra#M tanvateq apra#jaj~jaya: || 10.071.09
sarve# nandanti yaqshasAga#tena sabhAsAqhenaq sakhyAq sakhA#ya: |
kiqlbiqShaqspRutpi#tuqShaNiqrhye#ShAqmara#M hiqto bhava#tiq vAji#nAya || 10.071.10
RuqchAM tvaq: poSha#mAste pupuqShvAngA#yaqtraM tvo# gAyatiq shakva#rIShu |
braqhmA tvoq vada#ti jAtaviqdyAM yaqj~jasyaq mAtrAqM vi mi#mIta u tva: || 10.071.11

deqvAnAqM nu vaqyaM jAnAq pra vo#chAma vipaqnyayA# |
uqktheShu# shaqsyamA#neShuq ya: pashyAqdutta#re yuqge || 10.072.01
brahma#Naqspati#reqtA saM kaqrmAra# ivAdhamat |
deqvAnA#M pUqrvye yuqge&sa#taq: sada#jAyata || 10.072.02
deqvAnA#M yuqge pra#thaqme&sa#taq: sada#jAyata |
tadAshAq anva#jAyantaq tadu#ttAqnapa#daqspari# || 10.072.03
bhUrja#j~ja uttAqnapa#do bhuqva AshA# ajAyanta |
adi#teqrdakSho# ajAyataq dakShAqdvadi#tiq: pari# || 10.072.04
adi#tiqrhyaja#niShTaq dakShaq yA du#hiqtA tava# |
tAM deqvA anva#jAyanta bhaqdrA aqmRuta#bandhava: || 10.072.05
yadde#vA aqda: sa#liqle susa#MrabdhAq ati#ShThata |
atrA# voq nRutya#tAmiva tIqvro reqNurapA#yata || 10.072.06
yadde#vAq yata#yo yathAq bhuva#nAqnyapi#nvata |
atrA# samuqdra A gUqLhamA sUrya#majabhartana || 10.072.07
aqShTau puqtrAsoq adi#teqrye jAqtAstaqnva1q#spari# |
deqvA~M upaq praitsaqptabhiq: parA# mArtAqNDamA#syat || 10.072.08
saqptabhi#: puqtrairadi#tiqrupaq praitpUqrvyaM yuqgam |
praqjAyai# mRuqtyave# tvaqtpuna#rmArtAqNDamAbha#rat || 10.072.09

jani#ShThA uqgra: saha#se tuqrAya# maqndra oji#ShTho bahuqlAbhi#mAna: |
ava#rdhaqnnindra#M maqruta#shchiqdatra# mAqtA yadvIqraM daqdhanaqddhani#ShThA || 10.073.01
druqho niSha#ttA pRushaqnI chiqdevai#: puqrU shaMse#na vAvRudhuqShTa indra#m |
aqbhIvRu#tevaq tA ma#hApaqdena# dhvAqntAtpra#piqtvAduda#rantaq garbhA#: || 10.073.02
RuqShvA teq pAdAq pra yajjigAqsyava#rdhaqnvAjA# uqta ye chiqdatra# |
tvami#ndra sAlAvRuqkAnsaqhasra#mAqsanda#dhiShe aqshvinA va#vRutyA: || 10.073.03
saqmaqnA tUrNiqrupa# yAsi yaqj~jamA nAsa#tyA saqkhyAya# vakShi |
vaqsAvyA#mindra dhAraya: saqhasrAqshvinA# shUra dadaturmaqghAni# || 10.073.04
manda#mAna RuqtAdadhi# praqjAyaiq sakhi#bhiqrindra# iShiqrebhiqrartha#m |
Abhiqrhi mAqyA upaq dasyuqmAgAqnmihaq: pra taqmrA a#vapaqttamA#Msi || 10.073.05
sanA#mAnA chiddhvasayoq nya#smAq avA#haqnnindra# uqShasoq yathAna#: |
RuqShvaira#gachChaq: sakhi#bhiqrnikA#mai: sAqkaM pra#tiqShThA hRudyA# jaghantha || 10.073.06
tvaM ja#ghanthaq namu#chiM makhaqsyuM dAsa#M kRuNvAqna RuSha#yeq vimA#yam |
tvaM cha#karthaq mana#ve syoqnAnpaqtho de#vaqtrA~jja#sevaq yAnA#n || 10.073.07
tvameqtAni# papriSheq vi nAmeshA#na indra dadhiSheq gabha#stau |
anu# tvA deqvA: shava#sA madantyuqpari#budhnAnvaqnina#shchakartha || 10.073.08
chaqkraM yada#syAqpsvA niSha#ttamuqto tada#smaiq madhvichcha#chChadyAt |
pRuqthiqvyAmati#ShitaqM yadUdhaq: payoq goShvada#dhAq oSha#dhIShu || 10.073.09
ashvA#diyAqyetiq yadvadaqntyoja#so jAqtamuqta ma#nya enam |
maqnyori#yAya haqrmyeShu# tasthauq yata#: prajaqj~ja indro# asya veda || 10.073.10
vaya#: supaqrNA upa# seduqrindra#M priqyame#dhAq RuSha#yoq nAdha#mAnA: |
apa# dhvAqntamU#rNuqhi pUqrdhi chakShu#rmumuqgdhya1q#smAnniqdhaye#va baqddhAn || 10.073.11

vasU#nAM vA charkRuShaq iya#kShandhiqyA vA# yaqj~jairvAq roda#syo: |
arva#nto vAq ye ra#yiqmanta#: sAqtau vaqnuM vAq ye suqshruNa#M suqshrutoq dhu: || 10.074.01
hava# eShAqmasu#ro nakShataq dyAM shra#vasyaqtA mana#sA niMsataq kShAm |
chakShA#NAq yatra# suviqtAya# deqvA dyaurna vAre#bhi: kRuqNava#ntaq svai: || 10.074.02
iqyame#ShAmaqmRutA#nAqM gI: saqrvatA#tAq ye kRuqpaNa#ntaq ratna#m |
dhiya#M cha yaqj~jaM chaq sAdha#ntaqste no# dhAntu vasaqvya1q#masA#mi || 10.074.03
A tatta# indrAqyava#: panantAqbhi ya UqrvaM goma#ntaqM titRu#tsAn |
saqkRuqtsvaM1q# ye pu#rupuqtrAM maqhIM saqhasra#dhArAM bRuhaqtIM dudu#kShan || 10.074.04
shachI#vaq indraqmava#se kRuNudhvaqmanA#nataM daqmaya#ntaM pRutaqnyUn |
RuqbhuqkShaNa#M maqghavA#naM suvRuqktiM bhartAq yo vajraqM narya#M puruqkShu: || 10.074.05
yadvAqvAna# puruqtama#M purAqShALA vRu#traqhendroq nAmA#nyaprA: |
ache#ti prAqsahaqspatiqstuvi#ShmAqnyadI#muqshmasiq karta#veq karaqttat || 10.074.06

pra su va# Apo mahiqmAna#muttaqmaM kAqrurvo#chAtiq sada#ne viqvasva#ta: |
pra saqptasa#pta treqdhA hi cha#kraqmu: pra sRutva#rINAqmatiq sindhuqroja#sA || 10.075.01
pra te#&radaqdvaru#Noq yAta#ve paqtha: sindhoq yadvAjA#~M aqbhyadra#vaqstvam |
bhUmyAq adhi# praqvatA# yAsiq sAnu#nAq yade#ShAqmagraqM jaga#tAmiraqjyasi# || 10.075.02
diqvi svaqno ya#tateq bhUmyoqparya#naqntaM shuShmaqmudi#yarti bhAqnunA# |
aqbhrAdi#vaq pra sta#nayanti vRuqShTayaq: sindhuqryadeti# vRuShaqbho na roru#vat || 10.075.03
aqbhi tvA# sindhoq shishuqminna mAqtaro# vAqshrA a#rShantiq paya#seva dheqnava#: |
rAje#vaq yudhvA# nayasiq tvamitsichauq yadA#sAqmagra#M praqvatAqmina#kShasi || 10.075.04
iqmaM me# gag~gge yamune sarasvatiq shutu#driq stoma#M sachatAq paruqShNyA |
aqsiqknyA ma#rudvRudhe viqtastaqyArjI#kIye shRuNuqhyA suqShoma#yA || 10.075.05
tRuqShTAma#yA prathaqmaM yAta#ve saqjU: suqsartvA# raqsayA# shveqtyA tyA |
tvaM si#ndhoq kubha#yA gomaqtIM krumu#M mehaqtnvA saqrathaqM yAbhiqrIya#se || 10.075.06
RujIqtyenIq rusha#tI mahiqtvA pariq jrayA#Msi bharateq rajA#Msi |
ada#bdhAq sindhu#raqpasA#maqpastaqmAshvAq na chiqtrA vapu#ShIva darshaqtA || 10.075.07
svashvAq sindhu#: suqrathA# suqvAsA# hiraqNyayIq sukRu#tA vAqjinI#vatI |
UrNA#vatI yuvaqti: sIqlamA#vatyuqtAdhi# vaste suqbhagA# madhuqvRudha#m || 10.075.08
suqkhaM ratha#M yuyujeq sindhu#raqshvinaqM tenaq vAja#M saniShadaqsminnAqjau |
maqhAnhya#sya mahiqmA pa#naqsyate&da#bdhasyaq svaya#shaso viraqpshina#: || 10.075.09

A va# Ru~jjasa UqrjAM vyu#ShTiqShvindra#M maqrutoq roda#sI anaktana |
uqbhe yathA# noq aha#nI sachAqbhuvAq sada#:sado varivaqsyAta# uqdbhidA# || 10.076.01
taduq shreShThaqM sava#naM sunotaqnAtyoq na hasta#yatoq adri#: soqtari# |
viqdaddhya1q#ryo aqbhibhU#tiq pauMsya#M maqho rAqye chi#ttaruteq yadarva#ta: || 10.076.02
tadiddhya#syaq sava#naM viqveraqpo yathA# puqrA mana#ve gAqtumashre#t |
goa#rNasi tvAqShTre ashva#nirNijiq prema#dhvaqreShva#dhvaqrA~M a#shishrayu: || 10.076.03
apa# hata raqkShaso# bhag~gguqrAva#ta: skabhAqyataq nirRu#tiqM sedhaqtAma#tim |
A no# raqyiM sarva#vIraM sunotana devAqvya#M bharataq shloka#madraya: || 10.076.04
diqvashchiqdA vo&ma#vattarebhyo viqbhvanA# chidAqshva#pastarebhya: |
vAqyoshchiqdA soma#rabhastarebhyoq&gneshchi#darcha pituqkRutta#rebhya: || 10.076.05
bhuqrantu# no yaqshasaq: sotvandha#soq grAvA#No vAqchA diqvitA# diqvitma#tA |
naroq yatra# duhaqte kAmyaqM madhvA#ghoqShaya#nto aqbhito# mithaqstura#: || 10.076.06
suqnvantiq soma#M rathiqrAsoq adra#yoq nira#syaq rasa#M gaqviSho# duhantiq te |
duqhantyUdha#rupaqsecha#nAyaq kaM naro# haqvyA na ma#rjayanta Aqsabhi#: || 10.076.07
eqte na#raq: svapa#so abhUtanaq ya indrA#ya sunuqtha soma#madraya: |
vAqmaMvA#maM vo diqvyAyaq dhAmneq vasu#vasu vaq: pArthi#vAya sunvaqte || 10.076.08

aqbhraqpruShoq na vAqchA pru#ShAq vasu# haqviShma#ntoq na yaqj~jA vi#jAqnuSha#: |
suqmAru#taqM na braqhmANa#maqrhase# gaqNama#stoShyeShAqM na shoqbhase# || 10.077.01
shriqye maryA#so aq~jjI~Mra#kRuNvata suqmAru#taqM na pUqrvIratiq kShapa#: |
diqvaspuqtrAsaq etAq na ye#tira AdiqtyAsaqste aqkrA na vA#vRudhu: || 10.077.02
pra ye diqva: pRu#thiqvyA na baqrhaNAq tmanA# ririqchre aqbhrAnna sUrya#: |
pAja#svantoq na vIqrA: pa#naqsyavo# riqshAda#soq na maryA# aqbhidya#va: || 10.077.03
yuqShmAka#M buqdhne aqpAM na yAma#ni vithuqryatiq na maqhI shra#thaqryati# |
viqshvapsu#ryaqj~jo aqrvAgaqyaM su vaq: praya#svantoq na saqtrAchaq A ga#ta || 10.077.04
yUqyaM dhUqrShu praqyujoq na raqshmibhiqrjyoti#Shmantoq na bhAqsA vyu#ShTiShu |
shyeqnAsoq na svaya#shaso riqshAda#sa: praqvAsoq na prasi#tAsa: pariqpruSha#: || 10.077.05
pra yadvaha#dhve maruta: parAqkAdyUqyaM maqha: saqMvara#Nasyaq vasva#: |
viqdAqnAso# vasavoq rAdhya#syAqrAchchiqddveSha#: sanuqtaryu#yota || 10.077.06
ya uqdRuchi# yaqj~je a#dhvareqShThA maqrudbhyoq na mAnu#Shoq dadA#shat |
reqvatsa vayo# dadhate suqvIraqM sa deqvAnAqmapi# gopIqthe a#stu || 10.077.07
te hi yaqj~jeShu# yaqj~jiyA#saq UmA# Adiqtyenaq nAmnAq shambha#viShThA: |
te no#&vantu rathaqtUrma#nIqShAM maqhashchaq yAma#nnadhvaqre cha#kAqnA: || 10.077.08

viprA#soq na manma#bhi: svAqdhyo# devAqvyoq3q# na yaqj~jai: svapna#sa: |
rAjA#noq na chiqtrA: su#saqMdRusha#: kShitIqnAM na maryA# areqpasa#: || 10.078.01
aqgnirna ye bhrAja#sA ruqkmava#kShasoq vAtA#soq na svaqyuja#: saqdyaU#taya: |
praqj~jAqtAroq na jyeShThA#: sunIqtaya#: suqsharmA#Noq na somA# RuqtaM yaqte || 10.078.02
vAtA#soq na ye dhuna#yo jigaqtnavo#&gnIqnAM na jiqhvA vi#roqkiNa#: |
varma#Nvantoq na yoqdhA: shimI#vanta: pitR^IqNAM na shaMsA#: surAqtaya#: || 10.078.03
rathA#nAqM na yeq3q#&rA: sanA#bhayo jigIqvAMsoq na shUrA# aqbhidya#va: |
vaqreqyavoq na maryA# ghRutaqpruSho#&bhisvaqrtAro# aqrkaM na suqShTubha#: || 10.078.04
ashvA#soq na ye jyeShThA#sa Aqshavo# didhiqShavoq na raqthya#: suqdAna#va: |
Apoq na niqmnairuqdabhi#rjigaqtnavo# viqshvarU#pAq ag~ggi#rasoq na sAma#bhi: || 10.078.05
grAvA#Noq na sUqrayaq: sindhu#mAtara AdardiqrAsoq adra#yoq na viqshvahA# |
shiqshUlAq na krIqLaya#: sumAqtaro# mahAgrAqmo na yAma#nnuqta tviqShA || 10.078.06
uqShasAqM na keqtavo#&dhvaraqshriya#: shubhaqMyavoq nA~jjibhiqrvya#shvitan |
sindha#voq na yaqyiyoq bhrAja#dRuShTaya: parAqvatoq na yoja#nAni mamire || 10.078.07
suqbhAqgAnno# devA: kRuNutA suqratnA#naqsmAnstoqtR^Inma#ruto vAvRudhAqnA: |
adhi# stoqtrasya# saqkhyasya# gAta saqnAddhi vo# ratnaqdheyA#niq santi# || 10.078.08

apa#shyamasya mahaqto ma#hiqtvamama#rtyasyaq martyA#su viqkShu |
nAnAq hanUq vibhRu#teq saM bha#reteq asi#nvatIq bapsa#tIq bhUrya#tta: || 10.079.01
guhAq shiroq nihi#taqmRudha#gaqkShI asi#nvannatti jiqhvayAq vanA#ni |
atrA#Nyasmai paqDbhi: saM bha#rantyuttAqnaha#stAq namaqsAdhi# viqkShu || 10.079.02
pra mAqtu: pra#taqraM guhya#miqchChanku#mAqro na vIqrudha#: sarpaduqrvI: |
saqsaM na paqkvama#vidachChuqchanta#M ririqhvAMsa#M riqpa uqpasthe# aqnta: || 10.079.03
tadvA#mRuqtaM ro#dasIq pra bra#vImiq jAya#mAno mAqtarAq garbho# atti |
nAhaM deqvasyaq martya#shchiketAqgniraqg~gga viche#tAq: sa prache#tA: || 10.079.04
yo a#smAq anna#M tRuqShvAq3q#dadhAqtyAjyai#rghRuqtairjuqhotiq puShya#ti |
tasmai# saqhasra#maqkShabhiqrvi chaqkShe&gne# viqshvata#: praqtyag~gg~ga#siq tvam || 10.079.05
kiM deqveShuq tyajaq ena#shchakaqrthAgne# pRuqchChAmiq nu tvAmavi#dvAn |
akrI#LaqnkrILaqnhariqratta#veq&danvi pa#rvaqshashcha#kartaq gAmi#vAqsi: || 10.079.06
viShU#choq ashvA#nyuyuje vaneqjA RujI#tibhI rashaqnAbhi#rgRubhIqtAn |
chaqkShaqde miqtro vasu#bhiq: sujA#taq: samA#nRudheq parva#bhirvAvRudhAqna: || 10.079.07

aqgni: sapti#M vAjambhaqraM da#dAtyaqgnirvIqraM shrutya#M karmaniq:ShThAm |
aqgnI roda#sIq vi cha#ratsamaq~jjannaqgnirnArI#M vIqraku#kShiqM pura#Mdhim || 10.080.01
aqgnerapna#sa: saqmida#stu bhaqdrAgnirmaqhI roda#sIq A vi#vesha |
aqgnireka#M chodayatsaqmatsvaqgnirvRuqtrANi# dayate puqrUNi# || 10.080.02
aqgnirhaq tyaM jara#taq: karNa#mAvAqgniraqdbhyo nira#dahaqjjarU#tham |
aqgniratri#M ghaqrma u#ruShyadaqntaraqgnirnRuqmedha#M praqjayA#sRujaqtsam || 10.080.03
aqgnirdAqddravi#NaM vIqrape#shA aqgnirRuShiqM ya: saqhasrA# saqnoti# |
aqgnirdiqvi haqvyamA ta#tAnAqgnerdhAmA#niq vibhRu#tA puruqtrA || 10.080.04
aqgnimuqkthairRuSha#yoq vi hva#yanteq&gniM naroq yAma#ni bAdhiqtAsa#: |
aqgniM vayo# aqntari#kSheq pata#ntoq&gni: saqhasrAq pari# yAtiq gonA#m || 10.080.05
aqgniM visha# ILateq mAnu#ShIqryA aqgniM manu#Shoq nahu#Shoq vi jAqtA: |
aqgnirgAndha#rvIM paqthyA#mRuqtasyAqgnergavyU#tirghRuqta A niSha#ttA || 10.080.06
aqgnayeq brahma# Ruqbhava#statakShuraqgniM maqhAma#vochAmA suvRuqktim |
agneq prAva# jariqtAra#M yaviqShThAgneq mahiq dravi#NaqmA ya#jasva || 10.080.07

ya iqmA vishvAq bhuva#nAniq juhvaqdRuShiqrhotAq nyasI#datpiqtA na#: |
sa AqshiShAq dravi#NamiqchChamA#na: prathamaqchChadava#rAq~M A vi#vesha || 10.081.01
kiM svi#dAsIdadhiqShThAna#mAqrambha#NaM kataqmatsvi#tkaqthAsI#t |
yatoq bhUmi#M jaqnaya#nviqshvaka#rmAq vi dyAmaurNo#nmahiqnA viqshvacha#kShA: || 10.081.02
viqshvata#shchakShuruqta viqshvato#mukho viqshvato#bAhuruqta viqshvata#spAt |
saM bAqhubhyAqM dhama#tiq saM pata#traiqrdyAvAqbhUmI# jaqnaya#ndeqva eka#: || 10.081.03
kiM sviqdvanaqM ka uq sa vRuqkSha A#saq yatoq dyAvA#pRuthiqvI ni#ShTataqkShu: |
manI#ShiNoq mana#sA pRuqchChateduq tadyadaqdhyati#ShThaqdbhuva#nAni dhAqraya#n || 10.081.04
yA teq dhAmA#ni paraqmANiq yAvaqmA yA ma#dhyaqmA vi#shvakarmannuqtemA |
shikShAq sakhi#bhyo haqviShi# svadhAva: svaqyaM ya#jasva taqnva#M vRudhAqna: || 10.081.05
vishva#karmanhaqviShA# vAvRudhAqna: svaqyaM ya#jasva pRuthiqvImuqta dyAm |
muhya#ntvaqnye aqbhitoq janA#sa iqhAsmAka#M maqghavA# sUqrira#stu || 10.081.06
vAqchaspati#M viqshvaka#rmANamUqtaye# manoqjuvaqM vAje# aqdyA hu#vema |
sa noq vishvA#niq hava#nAni joShadviqshvasha#mbhUqrava#se sAqdhuka#rmA || 10.081.07

chakShu#Sha: piqtA mana#sAq hi dhIro# ghRuqtame#ne ajanaqnnanna#mAne |
yaqdedantAq ada#dRuhantaq pUrvaq AdiddyAvA#pRuthiqvI a#prathetAm || 10.082.01
viqshvaka#rmAq vima#nAq AdvihA#yA dhAqtA vi#dhAqtA pa#raqmota saqMdRuk |
teShA#miqShTAniq samiqShA ma#dantiq yatrA# saptaRuqShInpaqra eka#mAqhu: || 10.082.02
yo na#: piqtA ja#niqtA yo vi#dhAqtA dhAmA#niq vedaq bhuva#nAniq vishvA# |
yo deqvAnA#M nAmaqdhA eka# eqva taM sa#mpraqshnaM bhuva#nA yantyaqnyA || 10.082.03
ta Aya#jantaq dravi#NaqM sama#smAq RuSha#yaq: pUrve# jariqtAroq na bhUqnA |
aqsUrteq sUrteq raja#si niShaqtte ye bhUqtAni# saqmakRu#NvanniqmAni# || 10.082.04
paqro diqvA paqra eqnA pRu#thiqvyA paqro deqvebhiqrasu#raiqryadasti# |
kaM sviqdgarbha#M prathaqmaM da#dhraq Apoq yatra# deqvA: saqmapa#shyantaq vishve# || 10.082.05
tamidgarbha#M prathaqmaM da#dhraq Apoq yatra# deqvA: saqmaga#chChantaq vishve# |
aqjasyaq nAbhAqvadhyekaqmarpi#taqM yasmiqnvishvA#niq bhuva#nAni taqsthu: || 10.082.06
na taM vi#dAthaq ya iqmA jaqjAnAqnyadyuqShmAkaqmanta#raM babhUva |
nIqhAqreNaq prAvRu#tAq jalpyA# chAsuqtRupa# ukthaqshAsa#shcharanti || 10.082.07

yaste# maqnyo&vi#dhadvajra sAyakaq sahaq oja#: puShyatiq vishva#mAnuqShak |
sAqhyAmaq dAsaqmAryaqM tvayA# yuqjA saha#skRutenaq saha#sAq saha#svatA || 10.083.01
maqnyurindro# maqnyureqvAsa# deqvo maqnyurhotAq varu#No jAqtave#dA: |
maqnyuM visha# ILateq mAnu#ShIqryA: pAqhi no# manyoq tapa#sA saqjoShA#: || 10.083.02
aqbhI#hi manyo taqvasaqstavI#yAqntapa#sA yuqjA vi ja#hiq shatrU#n |
aqmiqtraqhA vRu#traqhA da#syuqhA chaq vishvAq vasUqnyA bha#rAq tvaM na#: || 10.083.03
tvaM hi ma#nyo aqbhibhU#tyojA: svayaqmbhUrbhAmo# abhimAtiShAqha: |
viqshvacha#rShaNiq: sahu#riq: sahA#vAnaqsmAsvojaq: pRuta#nAsu dhehi || 10.083.04
aqbhAqga: sannapaq pare#to asmiq tavaq kratvA# taviqShasya# pracheta: |
taM tvA# manyo akraqturji#hILAqhaM svA taqnUrba#laqdeyA#yaq mehi# || 10.083.05
aqyaM te# aqsmyupaq mehyaqrvAg~gpra#tIchIqna: sa#hure vishvadhAya: |
manyo# vajrinnaqbhi mAmA va#vRutsvaq hanA#vaq dasyU#~Mruqta bo#dhyAqpe: || 10.083.06
aqbhi prehi# dakShiNaqto bha#vAq me&dhA# vRuqtrANi# jag~gghanAvaq bhUri# |
juqhomi# te dhaqruNaqM madhvoq agra#muqbhA u#pAqMshu pra#thaqmA pi#bAva || 10.083.07

tvayA# manyo saqratha#mAruqjantoq harSha#mANAso dhRuShiqtA ma#rutva: |
tiqgmeSha#vaq Ayu#dhA saqMshishA#nA aqbhi pra ya#ntuq naro# aqgnirU#pA: || 10.084.01
aqgniri#va manyo tviShiqta: sa#hasva senAqnIrna#: sahure hUqta e#dhi |
haqtvAyaq shatrUqnvi bha#jasvaq vedaq ojoq mimA#noq vi mRudho# nudasva || 10.084.02
saha#sva manyo aqbhimA#timaqsme ruqjanmRuqNanpra#mRuqNanprehiq shatrU#n |
uqgraM teq pAjo# naqnvA ru#rudhre vaqshI vasha#M nayasa ekajaq tvam || 10.084.03
eko# bahUqnAma#si manyavILiqto visha#MvishaM yuqdhayeq saM shi#shAdhi |
akRu#ttaruqktvayA# yuqjA vaqyaM dyuqmantaqM ghoSha#M vijaqyAya# kRuNmahe || 10.084.04
viqjeqShaqkRudindra# ivAnavabraqvoq3q#&smAka#M manyo adhiqpA bha#veqha |
priqyaM teq nAma# sahure gRuNImasi viqdmA tamutsaqM yata# AbaqbhUtha# || 10.084.05
AbhU#tyA sahaqjA va#jra sAyakaq saho# bibharShyabhibhUtaq utta#ram |
kratvA# no manyo saqha meqdye#dhi mahAdhaqnasya# puruhUta saqMsRuji# || 10.084.06
saMsRu#ShTaqM dhana#muqbhaya#M saqmAkRu#tamaqsmabhya#M dattAqM varu#Nashcha maqnyu: |
bhiyaqM dadhA#nAq hRuda#yeShuq shatra#vaq: parA#jitAsoq apaq ni la#yantAm || 10.084.07

saqtyenotta#bhitAq bhUmiq: sUryeqNotta#bhitAq dyau: |
RuqtenA#diqtyAsti#ShThanti diqvi somoq adhi# shriqta: || 10.085.01
some#nAdiqtyA baqlinaq: some#na pRuthiqvI maqhI |
athoq nakSha#trANAmeqShAmuqpastheq somaq Ahi#ta: || 10.085.02
soma#M manyate papiqvAnyatsa#mpiqMShantyoSha#dhim |
somaqM yaM braqhmANo# viqdurna tasyA#shnAtiq kashchaqna || 10.085.03
AqchChadvi#dhAnairgupiqto bArha#tai: soma rakShiqta: |
grAvNAqmichChRuqNvanti#ShThasiq na te# ashnAtiq pArthi#va: || 10.085.04
yattvA# deva praqpiba#ntiq tataq A pyA#yaseq puna#: |
vAqyu: soma#sya rakShiqtA samA#nAqM mAsaq AkRu#ti: || 10.085.05
raibhyA#sIdanuqdeyI# nArAshaqMsI nyocha#nI |
sUqryAyA# bhaqdramidvAsoq gAtha#yaitiq pari#ShkRutam || 10.085.06
chitti#rA upaqbarha#NaqM chakShu#rA aqbhya~jja#nam |
dyaurbhUmiq: kosha# AsIqdyadayA#tsUqryA pati#m || 10.085.07
stomA# Asanpratiqdhaya#: kuqrIraqM Chanda# opaqsha: |
sUqryAyA# aqshvinA# vaqrAgnirA#sItpurogaqva: || 10.085.08
somo# vadhUqyura#bhavadaqshvinA#stAmuqbhA vaqrA |
sUqryAM yatpatyeq shaMsa#ntIqM mana#sA saviqtAda#dAt || 10.085.09
mano# asyAq ana# AsIqddyaurA#sIduqta chChaqdi: |
shuqkrAva#naqDvAhA#vAstAqM yadayA#tsUqryA gRuqham || 10.085.10
RuqksAqmAbhyA#maqbhihi#tauq gAvau# te sAmaqnAvi#ta: |
shrotra#M te chaqkre A#stAM diqvi panthA#shcharAchAqra: || 10.085.11
shuchI# te chaqkre yAqtyA vyAqno akShaq Aha#ta: |
ano# manaqsmaya#M sUqryAro#hatprayaqtI pati#m || 10.085.12
sUqryAyA# vahaqtu: prAgA#tsaviqtA yamaqvAsRu#jat |
aqghAsu# hanyanteq gAvo&rju#nyoq: paryu#hyate || 10.085.13
yada#shvinA pRuqchChamA#nAqvayA#taM trichaqkreNa# vahaqtuM sUqryAyA#: |
vishve# deqvA anuq tadvA#majAnanpuqtra: piqtarA#vavRuNIta pUqShA || 10.085.14
yadayA#taM shubhaspatI vareqyaM sUqryAmupa# |
kvaika#M chaqkraM vA#mAsIqtkva# deqShTrAya# tasthathu: || 10.085.15
dve te# chaqkre sU#rye braqhmANa# RutuqthA vi#du: |
athaika#M chaqkraM yadguhAq tada#ddhAqtayaq idvi#du: || 10.085.16
sUqryAyai# deqvebhyo# miqtrAyaq varu#NAya cha |
ye bhUqtasyaq prache#tasa iqdaM tebhyo#&karaqM nama#: || 10.085.17
pUqrvAqpaqraM cha#rato mAqyayaiqtau shishUq krILa#ntauq pari# yAto adhvaqram |
vishvA#nyaqnyo bhuva#nAbhiqchaShTa# RuqtU~Mraqnyo viqdadha#jjAyateq puna#: || 10.085.18
navo#navo bhavatiq jAya#mAqno&hnA#M keqturuqShasA#meqtyagra#m |
bhAqgaM deqvebhyoq vi da#dhAtyAqyanpra chaqndramA#stirate dIqrghamAyu#: || 10.085.19
suqkiqMshuqkaM sha#lmaqliM viqshvarU#paqM hira#NyavarNaM suqvRuta#M suchaqkram |
A ro#ha sUrye aqmRuta#sya loqkaM syoqnaM patye# vahaqtuM kRu#NuShva || 10.085.20
udIqrShvAtaq: pati#vatIq hyeq3q#ShA viqshvAva#suqM nama#sA gIqrbhirI#Le |
aqnyAmi#chCha pitRuqShadaqM vya#ktAqM sa te# bhAqgo jaqnuShAq tasya# viddhi || 10.085.21
udIqrShvAto# vishvAvasoq nama#seLA mahe tvA |
aqnyAmi#chCha praphaqrvyaM1q# saM jAqyAM patyA# sRuja || 10.085.22
aqnRuqkShaqrA Ruqjava#: santuq panthAq yebhiq: sakhA#yoq yanti# no vareqyam |
sama#ryaqmA saM bhago# no ninIyAqtsaM jA#spaqtyaM suqyama#mastu devA: || 10.085.23
pra tvA# mu~jchAmiq varu#Nasyaq pAshAqdyenaq tvAba#dhnAtsaviqtA suqsheva#: |
Ruqtasyaq yonau# sukRuqtasya# loqke&ri#ShTAM tvA saqha patyA# dadhAmi || 10.085.24
preto muq~jchAmiq nAmuta#: subaqddhAmaqmuta#skaram |
yatheqyami#ndra mIDhva: supuqtrA suqbhagAsa#ti || 10.085.25
pUqShA tveqto na#yatu hastaqgRuhyAqshvinA# tvAq pra va#hatAqM rathe#na |
gRuqhAnga#chCha gRuqhapa#tnIq yathAso# vaqshinIq tvaM viqdathaqmA va#dAsi || 10.085.26
iqha priqyaM praqjayA# teq samRu#dhyatAmaqsmingRuqhe gArha#patyAya jAgRuhi |
eqnA patyA# taqnvaM1q# saM sRu#jaqsvAdhAq jivrI# viqdathaqmA va#dAtha: || 10.085.27
nIqlaqloqhiqtaM bha#vati kRuqtyAsaqktirvya#jyate |
edha#nte asyA j~jAqtayaq: pati#rbaqndheShu# badhyate || 10.085.28
parA# dehi shAmuqlya#M braqhmabhyoq vi bha#jAq vasu# |
kRuqtyaiShA paqdvatI# bhUqtvyA jAqyA vi#shateq pati#m || 10.085.29
aqshrIqrA taqnUrbha#vatiq rusha#tI pAqpayA#muqyA |
patiqryadvaqdhvoq3q# vAsa#sAq svamag~gga#mabhiqdhitsa#te || 10.085.30
ye vaqdhva#shchaqndraM va#haqtuM yakShmAq yantiq janAqdanu# |
punaqstAnyaqj~jiyA# deqvA naya#ntuq yataq Aga#tA: || 10.085.31
mA vi#danparipaqnthinoq ya AqsIda#ntiq dampa#tI |
suqgebhi#rduqrgamatI#tAqmapa# drAqntvarA#taya: || 10.085.32
suqmaqg~ggaqlIriqyaM vaqdhUriqmAM saqmetaq pashya#ta |
saubhA#gyamasyai daqttvAyAthAstaqM vi pare#tana || 10.085.33
tRuqShTameqtatkaTu#kameqtada#pAqShThava#dviqShavaqnnaitadatta#ve |
sUqryAM yo braqhmA viqdyAtsa idvAdhU#yamarhati || 10.085.34
Aqshasa#naM viqshasa#naqmatho# adhiviqkarta#nam |
sUqryAyA#: pashya rUqpANiq tAni# braqhmA tu shu#ndhati || 10.085.35
gRuqbhNAmi# te saubhagaqtvAyaq hastaqM mayAq patyA# jaqrada#ShTiqryathAsa#: |
bhago# aryaqmA sa#viqtA pura#Mdhiqrmahya#M tvAduqrgArha#patyAya deqvA: || 10.085.36
tAM pU#Sha~jChiqvata#mAqmera#yasvaq yasyAqM bIja#M manuqShyAq3q# vapa#nti |
yA na# UqrU u#shaqtI viqshrayA#teq yasyA#muqshanta#: praqharA#maq shepa#m || 10.085.37
tubhyaqmagreq parya#vahansUqryAM va#haqtunA# saqha |
punaq: pati#bhyo jAqyAM dA a#gne praqjayA# saqha || 10.085.38
punaq: patnI#maqgnira#dAqdAyu#ShA saqha varcha#sA |
dIqrghAyu#rasyAq ya: patiqrjIvA#ti shaqrada#: shaqtam || 10.085.39
soma#: prathaqmo vi#vide gandhaqrvo vi#vidaq utta#ra: |
tRuqtIyo# aqgniShTeq pati#stuqrIya#ste manuShyaqjA: || 10.085.40
somo# dadadgandhaqrvAya# gandhaqrvo da#dadaqgnaye# |
raqyiM cha# puqtrA~MshchA#dAdaqgnirmahyaqmatho# iqmAm || 10.085.41
iqhaiva staqM mA vi yau#ShTaqM vishvaqmAyuqrvya#shnutam |
krILa#ntau puqtrairnaptRu#bhiqrmoda#mAnauq sve gRuqhe || 10.085.42
A na#: praqjAM ja#nayatu praqjApa#tirAjaraqsAyaq sama#naktvaryaqmA |
adu#rmag~ggalI: patiloqkamA vi#shaq shaM no# bhava dviqpadeq shaM chatu#Shpade || 10.085.43
agho#rachakShuqrapa#tighnyedhi shiqvA paqshubhya#: suqmanA#: suqvarchA#: |
vIqraqsUrdeqvakA#mA syoqnA shaM no# bhava dviqpadeq shaM chatu#Shpade || 10.085.44
iqmAM tvami#ndra mIDhva: supuqtrAM suqbhagA#M kRuNu |
dashA#syAM puqtrAnA dhe#hiq pati#mekAdaqshaM kRu#dhi || 10.085.45
saqmrAj~jIq shvashu#re bhava saqmrAj~jI# shvaqshrvAM bha#va |
nanA#ndari saqmrAj~jI# bhava saqmrAj~jIq adhi# deqvRuShu# || 10.085.46
sama#~jjantuq vishve# deqvA: samApoq hRuda#yAni nau |
saM mA#taqrishvAq saM dhAqtA samuq deShTrI# dadhAtu nau || 10.085.47

vi hi sotoqrasRu#kShataq nendra#M deqvama#maMsata |
yatrAma#dadvRuqShAka#piraqrya: puqShTeShuq matsa#khAq vishva#smAqdindraq utta#ra: || 10.086.01
parAq hI#ndraq dhAva#si vRuqShAka#peqratiq vyathi#: |
no ahaq pra vi#ndasyaqnyatraq soma#pItayeq vishva#smAqdindraq utta#ra: || 10.086.02
kimaqyaM tvAM vRuqShAka#pishchaqkAraq hari#to mRuqga: |
yasmA# iraqsyasIduq nva1q#ryo vA# puShTiqmadvasuq vishva#smAqdindraq utta#ra: || 10.086.03
yamiqmaM tvaM vRuqShAka#piM priqyami#ndrAbhiqrakSha#si |
shvA nva#sya jambhiShaqdapiq karNe# varAhaqyurvishva#smAqdindraq utta#ra: || 10.086.04
priqyA taqShTAni# me kaqpirvya#ktAq vya#dUduShat |
shiroq nva#sya rAviShaqM na suqgaM duqShkRute# bhuvaqM vishva#smAqdindraq utta#ra: || 10.086.05
na matstrI su#bhaqsatta#rAq na suqyAshu#tarA bhuvat |
na matprati#chyavIyasIq na sakthyudya#mIyasIq vishva#smAqdindraq utta#ra: || 10.086.06
uqve a#mba sulAbhikeq yathe#vAqg~gga bha#viqShyati# |
bhaqsanme# ambaq sakthi# meq shiro# meq vI#va hRuShyatiq vishva#smAqdindraq utta#ra: || 10.086.07
kiM su#bAho svag~ggureq pRuthu#ShToq pRuthu#jAghane |
kiM shU#rapatni naqstvamaqbhya#mIShi vRuqShAka#piqM vishva#smAqdindraq utta#ra: || 10.086.08
aqvIrA#mivaq mAmaqyaM shaqrAru#raqbhi ma#nyate |
uqtAhama#smi vIqriNIndra#patnI maqrutsa#khAq vishva#smAqdindraq utta#ra: || 10.086.09
saqMhoqtraM sma# puqrA nArIq sama#naqM vAva# gachChati |
veqdhA Ruqtasya# vIqriNIndra#patnI mahIyateq vishva#smAqdindraq utta#ra: || 10.086.10
iqndrAqNImAqsu nAri#Shu suqbhagA#maqhama#shravam |
naqhya#syA apaqraM chaqna jaqrasAq mara#teq patiqrvishva#smAqdindraq utta#ra: || 10.086.11
nAhami#ndrANi rAraNaq sakhyu#rvRuqShAka#perRuqte |
yasyeqdamapya#M haqvi: priqyaM deqveShuq gachCha#tiq vishva#smAqdindraq utta#ra: || 10.086.12
vRuShA#kapAyiq reva#tiq supu#traq Aduq susnu#She |
ghasa#ttaq indra# uqkShaNa#: priqyaM kA#chitkaqraM haqvirvishva#smAqdindraq utta#ra: || 10.086.13
uqkShNo hi meq pa~jcha#dasha sAqkaM pacha#nti viMshaqtim |
uqtAhama#dmiq pIvaq iduqbhA kuqkShI pRu#Nanti meq vishva#smAqdindraq utta#ra: || 10.086.14
vRuqShaqbho na tiqgmashRu#g~ggoq&ntaryUqtheShuq roru#vat |
maqnthasta# indraq shaM hRuqde yaM te# suqnoti# bhAvaqyurvishva#smAqdindraq utta#ra: || 10.086.15
na sesheq yasyaq ramba#te&ntaqrA saqkthyAq3q# kapRu#t |
sedI#sheq yasya# romaqshaM ni#SheqduSho# viqjRumbha#teq vishva#smAqdindraq utta#ra: || 10.086.16
na sesheq yasya# romaqshaM ni#SheqduSho# viqjRumbha#te |
sedI#sheq yasyaq ramba#te&ntaqrA saqkthyAq3q# kapRuqdvishva#smAqdindraq utta#ra: || 10.086.17
aqyami#ndra vRuqShAka#piq: para#svantaM haqtaM vi#dat |
aqsiM sUqnAM nava#M chaqrumAdedhaqsyAnaq Achi#taqM vishva#smAqdindraq utta#ra: || 10.086.18
aqyame#mi viqchAka#shadvichiqnvandAsaqmArya#m |
pibA#mi pAkaqsutva#noq&bhi dhIra#machAkashaqM vishva#smAqdindraq utta#ra: || 10.086.19
dhanva# chaq yatkRuqntatra#M chaq kati# sviqttA vi yoja#nA |
nedI#yaso vRuShAkaqpe&staqmehi# gRuqhA~M upaq vishva#smAqdindraq utta#ra: || 10.086.20
punaqrehi# vRuShAkape suviqtA ka#lpayAvahai |
ya eqSha sva#pnaqnaMshaqno&staqmeShi# paqthA punaqrvishva#smAqdindraq utta#ra: || 10.086.21
yaduda#~jcho vRuShAkape gRuqhamiqndrAja#gantana |
kva1q# sya pu#lvaqgho mRuqga: kama#ga~jjanaqyopa#noq vishva#smAqdindraq utta#ra: || 10.086.22
parshu#rhaq nAma# mAnaqvI sAqkaM sa#sUva viMshaqtim |
bhaqdraM bha#laq tyasyA# abhUqdyasyA# uqdaraqmAma#yaqdvishva#smAqdindraq utta#ra: || 10.086.23

raqkShoqhaNa#M vAqjinaqmA ji#gharmi miqtraM prathi#ShThaqmupa# yAmiq sharma# |
shishA#no aqgni: kratu#bhiq: sami#ddhaq: sa noq divAq sa riqSha: pA#tuq nakta#m || 10.087.01
ayo#daMShTro aqrchiShA# yAtuqdhAnAqnupa# spRusha jAtavedaq: sami#ddha: |
A jiqhvayAq mUra#devAnrabhasva kraqvyAdo# vRuqktvyapi# dhatsvAqsan || 10.087.02
uqbhobha#yAviqnnupa# dhehiq daMShTrA# hiqMsra: shishAqno&va#raqM para#M cha |
uqtAntari#kSheq pari# yAhi rAjaq~jjambhaiq: saM dhe#hyaqbhi yA#tuqdhAnA#n || 10.087.03
yaqj~jairiShU#: saqMnama#mAno agne vAqchA shaqlyA~M aqshani#bhirdihAqna: |
tAbhi#rvidhyaq hRuda#ye yAtuqdhAnA#npratIqcho bAqhUnprati# bhag~gdhyeShAm || 10.087.04
agneq tvacha#M yAtuqdhAna#sya bhindhi hiqMsrAshaniqrhara#sA hantvenam |
pra parvA#Ni jAtaveda: shRuNIhi kraqvyAtkra#viqShNurvi chi#notu vRuqkNam || 10.087.05
yatreqdAnIqM pashya#si jAtavedaqstiShTha#ntamagna uqta vAq chara#ntam |
yadvAqntari#kShe paqthibhiq: pata#ntaqM tamastA# vidhyaq sharvAq shishA#na: || 10.087.06
uqtAla#bdhaM spRuNuhi jAtaveda AlebhAqnAdRuqShTibhi#ryAtuqdhAnA#t |
agneq pUrvoq ni ja#hiq shoshu#chAna AqmAdaq: kShvig~gkAqstama#daqntvenI#: || 10.087.07
iqha pra brU#hi yataqma: so a#gneq yo yA#tuqdhAnoq ya iqdaM kRuqNoti# |
tamA ra#bhasva saqmidhA# yaviShTha nRuqchakSha#saqshchakShu#She randhayainam || 10.087.08
tIqkShNenA#gneq chakShu#ShA rakSha yaqj~jaM prA~jchaqM vasu#bhyaq: pra Na#ya pracheta: |
hiqMsraM rakShA#Msyaqbhi shoshu#chAnaqM mA tvA# dabhanyAtuqdhAnA# nRuchakSha: || 10.087.09
nRuqchakShAq rakShaq: pari# pashya viqkShu tasyaq trINiq prati# shRuNIqhyagrA# |
tasyA#gne pRuqShTIrhara#sA shRuNIhi treqdhA mUla#M yAtuqdhAna#sya vRushcha || 10.087.10
triryA#tuqdhAnaq: prasi#tiM ta etvRuqtaM yo a#gneq anRu#tenaq hanti# |
tamaqrchiShA# sphUqrjaya#~jjAtaveda: samaqkShame#naM gRuNaqte ni vRu#g~gdhi || 10.087.11
tada#gneq chakShuq: prati# dhehi reqbhe sha#phAqrujaqM yenaq pashya#si yAtuqdhAna#m |
aqthaqrvaqvajjyoti#ShAq daivye#na saqtyaM dhUrva#ntamaqchitaqM nyo#Sha || 10.087.12
yada#gne aqdya mi#thuqnA shapA#toq yadvAqchastRuqShTaM jaqnaya#nta reqbhA: |
maqnyormana#sa: sharaqvyAq3q# jAya#teq yA tayA# vidhyaq hRuda#ye yAtuqdhAnA#n || 10.087.13
parA# shRuNIhiq tapa#sA yAtuqdhAnAqnparA#gneq rakShoq hara#sA shRuNIhi |
parAqrchiShAq mUra#devA~jChRuNIhiq parA#suqtRupo# aqbhi shoshu#chAna: || 10.087.14
parAqdya deqvA vRu#jiqnaM shRu#Nantu praqtyage#naM shaqpathA# yantu tRuqShTA: |
vAqchAste#naqM shara#va RuchChantuq marmaqnvishva#syaituq prasi#tiM yAtuqdhAna#: || 10.087.15
ya: pauru#SheyeNa kraqviShA# samaqg~gkte yo ashvye#na paqshunA# yAtuqdhAna#: |
yo aqghnyAyAq bhara#ti kShIqrama#gneq teShA#M shIqrShANiq haraqsApi# vRushcha || 10.087.16
saqMvaqtsaqrINaqM paya# uqsriyA#yAqstasyaq mAshI#dyAtuqdhAno# nRuchakSha: |
pIqyUSha#magne yataqmastitRu#psAqttaM praqtya~jcha#maqrchiShA# vidhyaq marma#n || 10.087.17
viqShaM gavA#M yAtuqdhAnA#: pibaqntvA vRu#shchyantAqmadi#taye duqrevA#: |
parai#nAndeqva: sa#viqtA da#dAtuq parA# bhAqgamoSha#dhInAM jayantAm || 10.087.18
saqnAda#gne mRuNasi yAtuqdhAnAqnna tvAq rakShA#Msiq pRuta#nAsu jigyu: |
anu# daha saqhamU#rAnkraqvyAdoq mA te# heqtyA mu#kShataq daivyA#yA: || 10.087.19
tvaM no# agne adhaqrAduda#ktAqttvaM paqshchAduqta ra#kShA puqrastA#t |
pratiq te te# aqjarA#saqstapi#ShThA aqghasha#MsaqM shoshu#chato dahantu || 10.087.20
paqshchAtpuqrastA#dadhaqrAduda#ktAtkaqvi: kAvye#naq pari# pAhi rAjan |
sakheq sakhA#yamaqjaro# jariqmNe&gneq martAq~M ama#rtyaqstvaM na#: || 10.087.21
pari# tvAgneq pura#M vaqyaM vipra#M sahasya dhImahi |
dhRuqShadva#rNaM diqvedi#ve haqntAra#M bhag~gguqrAva#tAm || 10.087.22
viqSheNa# bhag~gguqrAva#taq: prati# Shma raqkShaso# daha |
agne# tiqgmena# shoqchiShAq tapu#ragrAbhirRuqShTibhi#: || 10.087.23
pratya#gne mithuqnA da#ha yAtuqdhAnA# kimIqdinA# |
saM tvA# shishAmi jAgRuqhyada#bdhaM vipraq manma#bhi: || 10.087.24
pratya#gneq hara#sAq hara#: shRuNIqhi viqshvataq: prati# |
yAqtuqdhAna#sya raqkShasoq balaqM vi ru#ja vIqrya#m || 10.087.25

haqviShpAnta#maqjara#M svaqrvidi# diviqspRushyAhu#taqM juShTa#maqgnau |
tasyaq bharma#Neq bhuva#nAya deqvA dharma#Neq kaM svaqdhayA# paprathanta || 10.088.01
gIqrNaM bhuva#naqM tamaqsApa#gULhamAqvi: sva#rabhavajjAqte aqgnau |
tasya# deqvA: pRu#thiqvI dyauruqtApo&ra#NayaqnnoSha#dhI: saqkhye a#sya || 10.088.02
deqvebhiqrnvi#Shiqto yaqj~jiye#bhiraqgniM sto#ShANyaqjara#M bRuqhanta#m |
yo bhAqnunA# pRuthiqvIM dyAmuqtemAmA#taqtAnaq roda#sI aqntari#kSham || 10.088.03
yo hotAsI#tprathaqmo deqvaju#ShToq yaM saqmA~jjaqnnAjye#nA vRuNAqnA: |
sa pa#taqtrI#tvaqraM sthA jagaqdyachChvAqtramaqgnira#kRuNojjAqtave#dA: || 10.088.04
yajjA#tavedoq bhuva#nasya mUqrdhannati#ShTho agne saqha ro#chaqnena# |
taM tvA#hema maqtibhi#rgIqrbhiruqkthai: sa yaqj~jiyo# abhavo rodasiqprA: || 10.088.05
mUqrdhA bhuqvo bha#vatiq nakta#maqgnistataq: sUryo# jAyate prAqtaruqdyan |
mAqyAmUq tu yaqj~jiyA#nAmeqtAmapoq yattUrNiqshchara#ti prajAqnan || 10.088.06
dRuqshenyoq yo ma#hiqnA samiqddho&ro#chata diqviyo#nirviqbhAvA# |
tasmi#nnaqgnau sU#ktavAqkena# deqvA haqvirvishvaq Aju#havustanUqpA: || 10.088.07
sUqktaqvAqkaM pra#thaqmamAdidaqgnimAdiddhaqvira#janayanta deqvA: |
sa e#ShAM yaqj~jo a#bhavattanUqpAstaM dyaurve#daq taM pRu#thiqvI tamApa#: || 10.088.08
yaM deqvAso&ja#nayantAqgniM yasmiqnnAju#havuqrbhuva#nAniq vishvA# |
so aqrchiShA# pRuthiqvIM dyAmuqtemAmRu#jUqyamA#no atapanmahiqtvA || 10.088.09
stome#naq hi diqvi deqvAso# aqgnimajI#janaq~jChakti#bhI rodasiqprAm |
tamU# akRuNvantreqdhA bhuqve kaM sa oSha#dhI: pachati viqshvarU#pA: || 10.088.10
yaqdede#naqmada#dhuryaqj~jiyA#so diqvi deqvA: sUrya#mAditeqyam |
yaqdA cha#riqShNU mi#thuqnAvabhU#tAqmAditprApa#shyaqnbhuva#nAniq vishvA# || 10.088.11
vishva#smA aqgniM bhuva#nAya deqvA vai#shvAnaqraM keqtumahnA#makRuNvan |
A yastaqtAnoqShaso# vibhAqtIrapo# UrNotiq tamo# aqrchiShAq yan || 10.088.12
vaiqshvAqnaqraM kaqvayo# yaqj~jiyA#soq&gniM deqvA a#janayannajuqryam |
nakSha#traM praqtnamami#nachchariqShNu yaqkShasyAdhya#kShaM taviqShaM bRuqhanta#m || 10.088.13
vaiqshvAqnaqraM viqshvahA# dIdiqvAMsaqM mantrai#raqgniM kaqvimachChA# vadAma: |
yo ma#hiqmnA pa#ribaqbhUvoqrvI uqtAvastA#duqta deqva: paqrastA#t || 10.088.14
dve sruqtI a#shRuNavaM pitR^IqNAmaqhaM deqvAnA#muqta martyA#nAm |
tAbhyA#miqdaM vishvaqmejaqtsame#tiq yada#ntaqrA piqtara#M mAqtara#M cha || 10.088.15
dve sa#mIqchI bi#bhRutaqshchara#ntaM shIrShaqto jAqtaM mana#sAq vimRu#ShTam |
sa praqtyag~gvishvAq bhuva#nAni tasthAqvapra#yuchChantaqraNiqrbhrAja#mAna: || 10.088.16
yatrAq vade#teq ava#raq: para#shcha yaj~jaqnyo#: kataqro nauq vi ve#da |
A she#kuqritsa#dhaqmAdaqM sakhA#yoq nakSha#nta yaqj~jaM ka iqdaM vi vo#chat || 10.088.17
katyaqgnayaq: katiq sUryA#saq: katyuqShAsaq: katyu# sviqdApa#: |
nopaqspija#M va: pitaro vadAmi pRuqchChAmi# va: kavayo viqdmaneq kam || 10.088.18
yAqvaqnmAqtramuqShasoq na pratI#kaM supaqrNyoq3q# vasa#te mAtarishva: |
tAva#ddadhAqtyupa# yaqj~jamAqyanbrA#hmaqNo hotuqrava#ro niqShIda#n || 10.088.19

indra#M stavAq nRuta#maqM yasya# maqhnA vi#babAqdhe ro#chaqnA vi jmo antA#n |
A ya: paqprau cha#rShaNIqdhRudvaro#bhiq: pra sindhu#bhyo ririchAqno ma#hiqtvA || 10.089.01
sa sUryaq: paryuqrU varAqMsyendro# vavRutyAqdrathye#va chaqkrA |
ati#ShThantamapaqsyaM1q# na sarga#M kRuqShNA tamA#Msiq tviShyA# jaghAna || 10.089.02
saqmAqnama#smAq ana#pAvRudarcha kShmaqyA diqvo asa#maqM brahmaq navya#m |
vi ya: pRuqShThevaq jani#mAnyaqrya indra#shchiqkAyaq na sakhA#yamIqShe || 10.089.03
indrA#yaq giroq ani#shitasargA aqpa: prera#yaqM saga#rasya buqdhnAt |
yo akShe#Neva chaqkriyAq shachI#bhiqrviShva#ktaqstambha# pRuthiqvImuqta dyAm || 10.089.04
ApA#ntamanyustRuqpala#prabharmAq dhuniq: shimI#vAq~jCharu#mA~M RujIqShI |
somoq vishvA#nyataqsA vanA#niq nArvAgindra#M pratiqmAnA#ni debhu: || 10.089.05
na yasyaq dyAvA#pRuthiqvI na dhanvaq nAntari#kShaqM nAdra#yaq: somo# akShA: |
yada#sya maqnyura#dhinIqyamA#na: shRuqNAti# vIqLu ruqjati# sthiqrANi# || 10.089.06
jaqghAna# vRuqtraM svadhi#tiqrvane#va ruqrojaq puroq ara#daqnna sindhU#n |
biqbheda# giqriM navaqminna kuqmbhamA gA indro# akRuNuta svaqyugbhi#: || 10.089.07
tvaM haq tyadRu#NaqyA i#ndraq dhIroq&sirna parva# vRujiqnA shRu#NAsi |
pra ye miqtrasyaq varu#Nasyaq dhAmaq yujaqM na janA# miqnanti# miqtram || 10.089.08
pra ye miqtraM prAryaqmaNa#M duqrevAq: pra saqMgiraq: pra varu#NaM miqnanti# |
nya1q#mitre#Shu vaqdhami#ndraq tumraqM vRuShaqnvRuShA#NamaruqShaM shi#shIhi || 10.089.09
indro# diqva indra# Ishe pRuthiqvyA indro# aqpAmindraq itparva#tAnAm |
indro# vRuqdhAmindraq inmedhi#rANAqmindraq: kShemeq yogeq havyaq indra#: || 10.089.10
prAktubhyaq indraq: pra vRuqdho aha#bhyaq: prAntari#kShAqtpra sa#muqdrasya# dhAqse: |
pra vAta#syaq pratha#saq: pra jmo antAqtpra sindhu#bhyo riricheq pra kShiqtibhya#: || 10.089.11
pra shoshu#chatyA uqShasoq na keqtura#siqnvA te# vartatAmindra heqti: |
ashme#va vidhya diqva A sRu#jAqnastapi#ShThenaq heSha#sAq drogha#mitrAn || 10.089.12
anvahaq mAsAq anvidvanAqnyanvoSha#dhIqranuq parva#tAsa: |
anvindraqM roda#sI vAvashAqne anvApo# ajihataq jAya#mAnam || 10.089.13
karhi# sviqtsA ta# indra cheqtyAsa#daqghasyaq yadbhiqnadoq rakShaq eSha#t |
miqtraqkruvoq yachChasa#neq na gAva#: pRuthiqvyA AqpRuga#muqyA shaya#nte || 10.089.14
shaqtrUqyanto# aqbhi ye na#stataqsre mahiq vrAdha#nta ogaqNAsa# indra |
aqndhenAqmitrAqstama#sA sachantAM sujyoqtiSho# aqktavaqstA~M aqbhi Shyu#: || 10.089.15
puqrUNiq hi tvAq sava#nAq janA#nAqM brahmA#Niq manda#ngRuNaqtAmRuShI#NAm |
iqmAmAqghoShaqnnava#sAq sahU#tiM tiqro vishvAq~M archa#to yAhyaqrvAg~g || 10.089.16
eqvA te# vaqyami#ndra bhu~jjatIqnAM viqdyAma# sumatIqnAM navA#nAm |
viqdyAmaq vastoqrava#sA gRuqNanto# viqshvAmi#trA uqta ta# indra nUqnam || 10.089.17
shuqnaM hu#vema maqghavA#naqmindra#maqsminbhareq nRuta#maqM vAja#sAtau |
shRuqNvanta#muqgramUqtaye# saqmatsuq ghnanta#M vRuqtrANi# saqMjitaqM dhanA#nAm || 10.089.18

saqhasra#shIrShAq puru#Sha: sahasrAqkSha: saqhasra#pAt |
sa bhUmi#M viqshvato# vRuqtvAtya#tiShThaddashAg~gguqlam || 10.090.01
puru#Sha eqvedaM sarvaqM yadbhUqtaM yachchaq bhavya#m |
uqtAmRu#taqtvasyeshA#noq yadanne#nAtiqroha#ti || 10.090.02
eqtAvA#nasya mahiqmAtoq jyAyA#~Mshchaq pUru#Sha: |
pAdo#&syaq vishvA# bhUqtAni# triqpAda#syAqmRuta#M diqvi || 10.090.03
triqpAdUqrdhva udaiqtpuru#Shaq: pAdo#&syeqhAbha#vaqtpuna#: |
tatoq viShvaqg~gvya#krAmatsAshanAnashaqne aqbhi || 10.090.04
tasmA#dviqrALa#jAyata viqrAjoq adhiq pUru#Sha: |
sa jAqto atya#richyata paqshchAdbhUmiqmatho# puqra: || 10.090.05
yatpuru#SheNa haqviShA# deqvA yaqj~jamata#nvata |
vaqsaqnto a#syAsIqdAjya#M grIqShma iqdhma: shaqraddhaqvi: || 10.090.06
taM yaqj~jaM baqrhiShiq praukShaqnpuru#ShaM jAqtama#graqta: |
tena# deqvA a#yajanta sAqdhyA RuSha#yashchaq ye || 10.090.07
tasmA#dyaqj~jAtsa#rvaqhutaq: sambhRu#taM pRuShadAqjyam |
paqshUntA~Mshcha#kre vAyaqvyA#nAraqNyAngrAqmyAshchaq ye || 10.090.08
tasmA#dyaqj~jAtsa#rvaqhutaq Ruchaq: sAmA#ni jaj~jire |
ChandA#Msi jaj~jireq tasmAqdyajuqstasmA#dajAyata || 10.090.09
tasmAqdashvA# ajAyantaq ye ke cho#bhaqyAda#ta: |
gAvo# ha jaj~jireq tasmAqttasmA#jjAqtA a#jAqvaya#: || 10.090.10
yatpuru#ShaqM vyada#dhu: katiqdhA vya#kalpayan |
mukhaqM kima#syaq kau bAqhU kA UqrU pAdA# uchyete || 10.090.11
brAqhmaqNo#&syaq mukha#mAsIdbAqhU rA#jaqnya#: kRuqta: |
UqrU tada#syaq yadvaishya#: paqdbhyAM shUqdro a#jAyata || 10.090.12
chaqndramAq mana#so jAqtashchakShoq: sUryo# ajAyata |
mukhAqdindra#shchAqgnishcha# prAqNAdvAqyura#jAyata || 10.090.13
nAbhyA# AsIdaqntari#kShaM shIqrShNo dyau: sama#vartata |
paqdbhyAM bhUmiqrdishaq: shrotrAqttathA# loqkA~M a#kalpayan || 10.090.14
saqptAsyA#sanpariqdhayaqstri: saqpta saqmidha#: kRuqtA: |
deqvA yadyaqj~jaM ta#nvAqnA aba#dhnaqnpuru#ShaM paqshum || 10.090.15
yaqj~jena# yaqj~jama#yajanta deqvAstAniq dharmA#Ni prathaqmAnyA#san |
te haq nAka#M mahiqmAna#: sachantaq yatraq pUrve# sAqdhyA: santi# deqvA: || 10.090.16

saM jA#gRuqvadbhiqrjara#mANa idhyateq dameq damU#nA iqShaya#nniqLaspaqde |
vishva#syaq hotA# haqviShoq vare#Nyo viqbhurviqbhAvA# suqShakhA# sakhIyaqte || 10.091.01
sa da#rshataqshrIrati#thirgRuqhegRu#heq vane#vane shishriye takvaqvIri#va |
jana#MjanaqM janyoq nAti# manyateq vishaq A kShe#ti viqshyoq3q# visha#Mvisham || 10.091.02
suqdakShoq dakShaiq: kratu#nAsi suqkratuqragne# kaqvi: kAvye#nAsi vishvaqvit |
vasuqrvasU#nAM kShayasiq tvamekaq iddyAvA# chaq yAni# pRuthiqvI chaq puShya#ta: || 10.091.03
praqjAqnanna#gneq tavaq yoni#mRuqtviyaqmiLA#yAspaqde ghRuqtava#ntaqmAsa#da: |
A te# chikitra uqShasA#miqveta#yo&reqpasaq: sUrya#syeva raqshmaya#: || 10.091.04
tavaq shriyo# vaqrShya#syeva viqdyuta#shchiqtrAshchi#kitra uqShasAqM na keqtava#: |
yadoSha#dhIraqbhisRu#ShToq vanA#ni chaq pari# svaqyaM chi#nuqShe anna#mAqsye# || 10.091.05
tamoSha#dhIrdadhireq garbha#mRuqtviyaqM tamApo# aqgniM ja#nayanta mAqtara#: |
tamitsa#mAqnaM vaqnina#shcha vIqrudhoq&ntarva#tIshchaq suva#te cha viqshvahA# || 10.091.06
vAto#padhUta iShiqto vashAq~M anu# tRuqShu yadannAq vevi#ShadviqtiShTha#se |
A te# yatante raqthyoq3q# yathAq pRuthaqkChardhA#Msyagne aqjarA#Niq dhakSha#ta: || 10.091.07
meqdhAqkAqraM viqdatha#sya praqsAdha#namaqgniM hotA#raM pariqbhUta#maM maqtim |
tamidarbhe# haqviShyA sa#mAqnamittaminmaqhe vRu#Nateq nAnyaM tvat || 10.091.08
tvAmidatra# vRuNate tvAqyavoq hotA#ramagne viqdathe#Shu veqdhasa#: |
yadde#vaqyantoq dadha#tiq prayA#Msi te haqviShma#ntoq mana#vo vRuqktaba#rhiSha: || 10.091.09
tavA#gne hoqtraM tava# poqtramRuqtviyaqM tava# neqShTraM tvamaqgnidRu#tAyaqta: |
tava# prashAqstraM tvama#dhvarIyasi braqhmA chAsi# gRuqhapa#tishcha noq dame# || 10.091.10
yastubhya#magne aqmRutA#yaq martya#: saqmidhAq dAsha#duqta vA# haqviShkRu#ti |
tasyaq hotA# bhavasiq yAsi# dUqtya1q#mupa# brUSheq yaja#syadhvarIqyasi# || 10.091.11
iqmA a#smai maqtayoq vAcho# aqsmadA~M Ruchoq gira#: suShTuqtayaq: sama#gmata |
vaqsUqyavoq vasa#ve jAqtave#dase vRuqddhAsu# chiqdvardha#noq yAsu# chAqkana#t || 10.091.12
iqmAM praqtnAya# suShTuqtiM navI#yasIM voqcheya#masmA ushaqte shRuqNotu# na: |
bhUqyA anta#rA hRuqdya#sya niqspRushe# jAqyevaq patya# ushaqtI suqvAsA#: || 10.091.13
yasmiqnnashvA#sa RuShaqbhAsa# uqkShaNo# vaqshA meqShA a#vasRuqShTAsaq Ahu#tA: |
kIqlAqlaqpe soma#pRuShThAya veqdhase# hRuqdA maqtiM ja#nayeq chAru#maqgnaye# || 10.091.14
ahA#vyagne haqvirAqsye# te sruqchI#va ghRuqtaM chaqmvI#vaq soma#: |
vAqjaqsani#M raqyimaqsme suqvIra#M prashaqstaM dhe#hi yaqshasa#M bRuqhanta#m || 10.091.15

yaqj~jasya# vo raqthya#M viqshpati#M viqshAM hotA#ramaqktorati#thiM viqbhAva#sum |
shochaq~jChuShkA#suq hari#NIShuq jarbhu#raqdvRuShA# keqturya#jaqto dyAma#shAyata || 10.092.01
iqmama#~jjaqspAmuqbhaye# akRuNvata dhaqrmANa#maqgniM viqdatha#syaq sAdha#nam |
aqktuM na yaqhvamuqShasa#: puqrohi#taqM tanUqnapA#tamaruqShasya# niMsate || 10.092.02
baLa#sya nIqthA vi paqNeshcha# manmahe vaqyA a#syaq prahu#tA Asuqratta#ve |
yaqdA ghoqrAso# amRutaqtvamAshaqtAdijjana#syaq daivya#sya charkiran || 10.092.03
Ruqtasyaq hi prasi#tiqrdyauruqru vyachoq namo# maqhya1q#rama#tiq: panI#yasI |
indro# miqtro varu#Naq: saM chi#kitriqre&thoq bhaga#: saviqtA pUqtada#kShasa: || 10.092.04
pra ruqdreNa# yaqyinA# yantiq sindha#vastiqro maqhImaqrama#tiM dadhanvire |
yebhiq: pari#jmA pariqyannuqru jrayoq vi roru#vajjaqThareq vishva#muqkShate# || 10.092.05
krAqNA ruqdrA maqruto# viqshvakRu#ShTayo diqva: shyeqnAsoq asu#rasya nIqLaya#: |
tebhi#shchaShTeq varu#No miqtro a#ryaqmendro# deqvebhi#rarvaqshebhiqrarva#sha: || 10.092.06
indreq bhuja#M shashamAqnAsa# Ashataq sUroq dRushI#keq vRuSha#Nashchaq pauMsye# |
pra ye nva#syAqrhaNA# tatakShiqre yujaqM vajra#M nRuqShada#neShu kAqrava#: || 10.092.07
sUra#shchiqdA haqrito# asya rIramaqdindrAqdA kashchi#dbhayateq tavI#yasa: |
bhIqmasyaq vRuShNo# jaqTharA#dabhiqshvaso# diqvedi#veq sahu#ri: staqnnabA#dhita: || 10.092.08
stoma#M vo aqdya ruqdrAyaq shikva#se kShaqyadvI#rAyaq nama#sA didiShTana |
yebhi#: shiqva: svavA#~M evaqyAva#bhirdiqva: siSha#ktiq svaya#shAq nikA#mabhi: || 10.092.09
te hi praqjAyAq abha#rantaq vi shravoq bRuhaqspati#rvRuShaqbha: soma#jAmaya: |
yaqj~jairatha#rvA prathaqmo vi dhA#rayaddeqvA dakShaiqrbhRuga#vaq: saM chi#kitrire || 10.092.10
te hi dyAvA#pRuthiqvI bhUri#retasAq narAqshaMsaqshchatu#rag~ggo yaqmo&di#ti: |
deqvastvaShTA# draviNoqdA Ru#bhuqkShaNaq: pra ro#daqsI maqrutoq viShNu#rarhire || 10.092.11
uqta sya na# uqshijA#murviqyA kaqvirahi#: shRuNotu buqdhnyoq3q# havI#mani |
sUryAqmAsA# viqchara#ntA diviqkShitA# dhiqyA sha#mInahuShI aqsya bo#dhatam || 10.092.12
pra na#: pUqShA chaqratha#M viqshvade#vyoq&pAM napA#davatu vAqyuriqShTaye# |
AqtmAnaqM vasyo# aqbhi vAta#marchataq tada#shvinA suhavAq yAma#ni shrutam || 10.092.13
viqshAmAqsAmabha#yAnAmadhiqkShita#M gIqrbhiruq svaya#shasaM gRuNImasi |
gnAbhiqrvishvA#bhiqradi#timanaqrvaNa#maqktoryuvA#naM nRuqmaNAq adhAq pati#m || 10.092.14
rebhaqdatra# jaqnuShAq pUrvoq ag~ggi#rAq grAvA#Na UqrdhvA aqbhi cha#kShuradhvaqram |
yebhiqrvihA#yAq abha#vadvichakShaqNa: pAtha#: suqmekaqM svadhi#tiqrvana#nvati || 10.092.15

mahi# dyAvApRuthivI bhUtamuqrvI nArI# yaqhvI na roda#sIq sada#M na: |
tebhi#rna: pAtaqM sahya#sa eqbhirna#: pAtaM shUqShaNi# || 10.093.01
yaqj~jeya#j~jeq sa martyo# deqvAnsa#paryati |
ya: suqmnairdI#rghaqshrutta#ma AqvivA#satyenAn || 10.093.02
vishve#ShAmirajyavo deqvAnAqM vArmaqha: |
vishveq hi viqshvama#hasoq vishve# yaqj~jeShu# yaqj~jiyA#: || 10.093.03
te ghAq rAjA#no aqmRuta#sya maqndrA a#ryaqmA miqtro varu#Naq: pari#jmA |
kadruqdro nRuqNAM stuqto maqruta#: pUqShaNoq bhaga#: || 10.093.04
uqta noq nakta#maqpAM vRu#ShaNvasUq sUryAqmAsAq sada#nAya sadhaqnyA# |
sachAq yatsAdye#ShAqmahi#rbuqdhneShu# buqdhnya#: || 10.093.05
uqta no# deqvAvaqshvinA# shuqbhaspatIq dhAma#bhirmiqtrAvaru#NA uruShyatAm |
maqha: sa rAqya eShaqte&tiq dhanve#va duriqtA || 10.093.06
uqta no# ruqdrA chi#nmRuLatAmaqshvinAq vishve# deqvAsoq rathaqspatiqrbhaga#: |
RuqbhurvAja# RubhukShaNaq: pari#jmA vishvavedasa: || 10.093.07
RuqbhurRu#bhuqkShA Ruqbhurvi#dhaqto madaq A teq harI# jUjuvAqnasya# vAqjinA# |
duqShTaraqM yasyaq sAma# chiqdRudha#gyaqj~jo na mAnu#Sha: || 10.093.08
kRuqdhI noq ahra#yo deva savitaq: sa cha# stuShe maqghonA#m |
saqho naq indroq vahni#bhiqrnye#ShAM charShaNIqnAM chaqkraM raqshmiM na yo#yuve || 10.093.09
aiShu# dyAvApRuthivI dhAtaM maqhadaqsme vIqreShu# viqshvacha#rShaNiq shrava#: |
pRuqkShaM vAja#sya sAqtaye# pRuqkShaM rAqyota tuqrvaNe# || 10.093.10
eqtaM shaMsa#mindrAsmaqyuShTvaM kUchiqtsanta#M sahasAvannaqbhiShTa#ye |
sadA# pAhyaqbhiShTa#ye meqdatA#M veqdatA# vaso || 10.093.11
eqtaM meq stoma#M taqnA na sUrye# dyuqtadyA#mAnaM vAvRudhanta nRuqNAm |
saqMvana#naqM nAshvyaqM taShTeqvAna#pachyutam || 10.093.12
vAqvartaq yeShA#M rAqyA yuqktaiShA#M hiraqNyayI# |
neqmadhi#tAq na pauMsyAq vRuthe#va viqShTAntA# || 10.093.13
pra tadduq:shImeq pRutha#vAne veqne pra rAqme vo#chaqmasu#re maqghava#tsu |
ye yuqktvAyaq pa~jcha# shaqtAsmaqyu paqthA viqshrAvye#ShAm || 10.093.14
adhInnvatra# saptaqtiM cha# saqpta cha# |
saqdyo di#diShTaq tAnva#: saqdyo di#diShTa pAqrthya: saqdyo di#diShTa mAyaqva: || 10.093.15

praite va#dantuq pra vaqyaM va#dAmaq grAva#bhyoq vAcha#M vadatAq vada#dbhya: |
yada#draya: parvatA: sAqkamAqshavaq: shlokaqM ghoShaqM bharaqthendrA#ya soqmina#: || 10.094.01
eqte va#danti shaqtava#tsaqhasra#vadaqbhi kra#ndantiq hari#tebhirAqsabhi#: |
viqShTvI grAvA#Na: suqkRuta#: sukRuqtyayAq hotu#shchiqtpUrve# haviqradya#mAshata || 10.094.02
eqte va#daqntyavi#dannaqnA madhuq nyU#g~gkhayanteq adhi# paqkva Ami#Shi |
vRuqkShasyaq shAkhA#maruqNasyaq bapsa#taqste sUbha#rvA vRuShaqbhA: prema#rAviShu: || 10.094.03
bRuqhadva#danti madiqreNa# maqndinendraqM krosha#nto&vidannaqnA madhu# |
saqMrabhyAq dhIrAq: svasRu#bhiranartiShurAghoqShaya#nta: pRuthiqvImu#paqbdibhi#: || 10.094.04
suqpaqrNA vAcha#makraqtopaq dyavyA#khaqre kRuShNA# iShiqrA a#nartiShu: |
nya1q#g~gni yaqntyupa#rasya niShkRuqtaM puqrU reto# dadhire sUryaqshvita#: || 10.094.05
uqgrA i#va praqvaha#nta: saqmAya#mu: sAqkaM yuqktA vRuSha#Noq bibhra#toq dhura#: |
yachChvaqsanto# jagrasAqnA arA#viShu: shRuqNva e#ShAM proqthathoq arva#tAmiva || 10.094.06
dashA#vanibhyoq dasha#kakShyebhyoq dasha#yoktrebhyoq dasha#yojanebhya: |
dashA#bhIshubhyo archatAqjare#bhyoq dashaq dhuroq dasha# yuqktA vaha#dbhya: || 10.094.07
te adra#yoq dasha#yantrAsa AqshavaqsteShA#mAqdhAnaqM parye#ti haryaqtam |
ta U# suqtasya# soqmyasyAndha#soqM&sho: pIqyUSha#M prathaqmasya# bhejire || 10.094.08
te soqmAdoq harIq indra#sya niMsateqM&shuM duqhantoq adhyA#sateq gavi# |
tebhi#rduqgdhaM pa#piqvAnsoqmyaM madhvindro# vardhateq pratha#te vRuShAqyate# || 10.094.09
vRuShA# vo aqMshurna kilA# riShAthaqneLA#vantaq: sadaqmitsthaqnAshi#tA: |
raiqvaqtyevaq maha#sAq chAra#va: sthanaq yasya# grAvANoq aju#Shadhvamadhvaqram || 10.094.10
tRuqdiqlA atRu#dilAsoq adra#yo&shramaqNA ashRu#thitAq amRu#tyava: |
aqnAqtuqrA aqjarAq: sthAma#viShNava: supIqvasoq atRu#ShitAq atRu#ShNaja: || 10.094.11
dhruqvA eqva va#: piqtaro# yuqgeyu#geq kShema#kAmAsaq: sada#soq na yu#~jjate |
aqjuqryAso# hariqShAcho# haqridra#vaq A dyAM rave#Na pRuthiqvIma#shushravu: || 10.094.12
tadidva#daqntyadra#yo viqmocha#neq yAma#nna~jjaqspA i#vaq ghedu#paqbdibhi#: |
vapa#ntoq bIja#miva dhAnyAqkRuta#: pRuq~jchantiq somaqM na mi#nantiq bapsa#ta: || 10.094.13
suqte a#dhvaqre adhiq vAcha#makraqtA krIqLayoq na mAqtara#M tuqdanta#: |
vi ShU mu#~jchA suShuqvuSho# manIqShAM vi va#rtantAqmadra#yaqshchAya#mAnA: || 10.094.14

haqye jAyeq mana#sAq tiShTha# ghoreq vachA#Msi miqshrA kRu#NavAvahaiq nu |
na nauq mantrAq anu#ditAsa eqte maya#skaraqnpara#tare chaqnAha#n || 10.095.01
kimeqtA vAqchA kRu#NavAq tavAqhaM prAkra#miShamuqShasA#magriqyeva# |
purU#ravaq: punaqrastaqM pare#hi durApaqnA vAta# ivAqhama#smi || 10.095.02
iShuqrna shriqya i#Shuqdhera#saqnA goqShA: sha#taqsA na raMhi#: |
aqvIreq kratauq vi da#vidyutaqnnorAq na mAqyuM chi#tayantaq dhuna#ya: || 10.095.03
sA vasuq dadha#tIq shvashu#rAyaq vayaq uShoq yadiq vaShTyanti#gRuhAt |
asta#M nanakSheq yasmi#~jchAqkandivAq nakta#M shnathiqtA vai#taqsena# || 10.095.04
tri: smaq mAhna#: shnathayo vaitaqsenoqta smaq me&vya#tyai pRuNAsi |
purU#raqvo&nu# teq keta#mAyaqM rAjA# me vIra taqnva1q#stadA#sI: || 10.095.05
yA su#jUqrNi: shreNi#: suqmnaA#pirhraqdecha#kShuqrna graqnthinI# charaqNyu: |
tA aq~jjayo#&ruqNayoq na sa#sru: shriqye gAvoq na dheqnavo#&navanta || 10.095.06
sama#smiq~jjAya#mAna Asataq gnA uqtema#vardhannaqdya1q#: svagU#rtA: |
maqhe yattvA# purUravoq raNAqyAva#rdhayandasyuqhatyA#ya deqvA: || 10.095.07
sachAq yadA#suq jaha#tIqShvatkaqmamA#nuShIShuq mAnu#Sho niqSheve# |
apa# smaq mattaqrasa#ntIq na bhuqjyustA a#trasanrathaqspRushoq nAshvA#: || 10.095.08
yadA#suq marto# aqmRutA#su niqspRuksaM kShoqNIbhiq: kratu#bhiqrna pRuqg~gkte |
tA Aqtayoq na taqnva#: shumbhataq svA ashvA#soq na krIqLayoq danda#shAnA: || 10.095.09
viqdyunna yA pata#ntIq davi#dyoqdbhara#ntI meq apyAq kAmyA#ni |
jani#ShTo aqpo naryaq: sujA#taq: prorvashI# tirata dIqrghamAyu#: || 10.095.10
jaqj~jiqSha iqtthA goqpIthyA#yaq hi daqdhAthaq tatpu#rUravo maq oja#: |
ashA#saM tvA viqduShIq sasmiqnnahaqnna maq AshRu#Noq: kimaqbhugva#dAsi || 10.095.11
kaqdA sUqnu: piqtara#M jAqta i#chChAchchaqkrannAshru# vartayadvijAqnan |
ko dampa#tIq sama#nasAq vi yU#yoqdadhaq yadaqgni: shvashu#reShuq dIda#yat || 10.095.12
prati# bravANi vaqrtaya#teq ashru# chaqkranna kra#ndadAqdhye# shiqvAyai# |
pra tatte# hinavAq yatte# aqsme pareqhyasta#M naqhi mU#raq mApa#: || 10.095.13
suqdeqvo aqdya praqpateqdanA#vRutparAqvata#M paraqmAM gantaqvA u# |
adhAq shayI#taq nirRu#teruqpasthe&dhai#naqM vRukA# rabhaqsAso# aqdyu: || 10.095.14
purU#ravoq mA mRu#thAq mA pra pa#ptoq mA tvAq vRukA#soq ashi#vAsa u kShan |
na vai straiNA#ni saqkhyAni# santi sAlAvRuqkANAqM hRuda#yAnyeqtA || 10.095.15
yadvirUqpAcha#raqM martyeqShvava#saqM rAtrI#: shaqradaqshchata#sra: |
ghRuqtasya# stoqkaM saqkRudahna# AshnAqM tAdeqvedaM tA#tRupAqNA cha#rAmi || 10.095.16
aqntaqriqkShaqprAM raja#so viqmAnIqmupa# shikShAmyuqrvashIqM vasi#ShTha: |
upa# tvA rAqti: su#kRuqtasyaq tiShThAqnni va#rtasvaq hRuda#yaM tapyate me || 10.095.17
iti# tvA deqvA iqma A#huraiLaq yathe#meqtadbhava#si mRuqtyuba#ndhu: |
praqjA te# deqvAnhaqviShA# yajAti svaqrga uq tvamapi# mAdayAse || 10.095.18

pra te# maqhe viqdathe# shaMsiShaqM harIq pra te# vanve vaqnuSho# haryaqtaM mada#m |
ghRuqtaM na yo hari#bhiqshchAruq secha#taq A tvA# vishantuq hari#varpasaqM gira#: || 10.096.01
hariqM hi yoni#maqbhi ye saqmasva#ranhiqnvantoq harI# diqvyaM yathAq sada#: |
A yaM pRuqNantiq hari#bhiqrna dheqnavaq indrA#ya shUqShaM hari#vantamarchata || 10.096.02
so a#syaq vajroq hari#toq ya A#yaqso hariqrnikA#moq hariqrA gabha#styo: |
dyuqmnI su#shiqpro hari#manyusAyakaq indreq ni rUqpA hari#tA mimikShire || 10.096.03
diqvi na keqturadhi# dhAyi haryaqto viqvyachaqdvajroq hari#toq na raMhyA# |
tuqdadahiqM hari#shiproq ya A#yaqsa: saqhasra#shokA abhavaddharimbhaqra: || 10.096.04
tvaMtva#maharyathAq upa#stutaq: pUrve#bhirindra harikeshaq yajva#bhi: |
tvaM ha#ryasiq tavaq vishva#muqkthya1q#masA#miq rAdho# harijAta haryaqtam || 10.096.05
tA vaqjriNa#M maqndinaqM stomyaqM madaq indraqM rathe# vahato haryaqtA harI# |
puqrUNya#smaiq sava#nAniq harya#taq indrA#yaq somAq hara#yo dadhanvire || 10.096.06
araqM kAmA#yaq hara#yo dadhanvire sthiqrAya# hinvaqnhara#yoq harI# tuqrA |
arva#dbhiqryo hari#bhiqrjoShaqmIya#teq so a#syaq kAmaqM hari#vantamAnashe || 10.096.07
hari#shmashAruqrhari#kesha Ayaqsastu#raqspeyeq yo ha#riqpA ava#rdhata |
arva#dbhiqryo hari#bhirvAqjinI#vasuqratiq vishvA# duriqtA pAri#ShaqddharI# || 10.096.08
sruve#vaq yasyaq hari#NI vipeqtatuq: shipreq vAjA#yaq hari#NIq davi#dhvata: |
pra yatkRuqte cha#maqse marmRu#jaqddharI# pIqtvA mada#sya haryaqtasyAndha#sa: || 10.096.09
uqta smaq sadma# haryaqtasya# paqstyoq3q#ratyoq na vAjaqM hari#vA~M achikradat |
maqhI chiqddhi dhiqShaNAha#ryaqdoja#sA bRuqhadvayo# dadhiShe haryaqtashchiqdA || 10.096.10
A roda#sIq harya#mANo mahiqtvA navya#MnavyaM haryasiq manmaq nu priqyam |
pra paqstya#masura haryaqtaM gorAqviShkRu#dhiq hara#yeq sUryA#ya || 10.096.11
A tvA# haqryanta#M praqyujoq janA#nAqM rathe# vahantuq hari#shipramindra |
pibAq yathAq prati#bhRutasyaq madhvoq harya#nyaqj~jaM sa#dhaqmAdeq dasho#Nim || 10.096.12
apAq: pUrve#ShAM hariva: suqtAnAqmatho# iqdaM sava#naqM keva#laM te |
maqmaqddhi somaqM madhu#mantamindra saqtrA vRu#Sha~jjaqTharaq A vRu#Shasva || 10.096.13

yA oSha#dhIq: pUrvA# jAqtA deqvebhya#striyuqgaM puqrA |
manaiq nu baqbhrUNA#maqhaM shaqtaM dhAmA#ni saqpta cha# || 10.097.01
shaqtaM vo# ambaq dhAmA#ni saqhasra#muqta voq ruha#: |
adhA# shatakratvo yUqyamiqmaM me# agaqdaM kRu#ta || 10.097.02
oSha#dhIq: prati# modadhvaqM puShpa#vatI: praqsUva#rI: |
ashvA# iva saqjitva#rIrvIqrudha#: pArayiqShNva#: || 10.097.03
oSha#dhIqriti# mAtaraqstadvo# devIqrupa# bruve |
saqneyaqmashvaqM gAM vAsa# AqtmAnaqM tava# pUruSha || 10.097.04
aqshvaqtthe vo# niqShada#naM paqrNe vo# vasaqtiShkRuqtA |
goqbhAjaq itkilA#sathaq yatsaqnava#thaq pUru#Sham || 10.097.05
yatrauSha#dhI: saqmagma#taq rAjA#naq: sami#tAviva |
vipraq: sa u#chyate bhiqShagra#kShoqhAmI#vaqchAta#na: || 10.097.06
aqshvAqvaqtIM so#mAvaqtImUqrjaya#ntIqmudo#jasam |
Avi#tsiq sarvAq oSha#dhIraqsmA a#riqShTatA#taye || 10.097.07
uchChuShmAq oSha#dhInAqM gAvo# goqShThAdi#verate |
dhana#M saniqShyantI#nAmAqtmAnaqM tava# pUruSha || 10.097.08
iShkRu#tiqrnAma# vo mAqtAtho# yUqyaM sthaq niShkRu#tI: |
sIqrA: pa#taqtriNI#: sthanaq yadAqmaya#tiq niShkRu#tha || 10.097.09
atiq vishvA#: pariqShThA: steqna i#va vraqjama#kramu: |
oSha#dhIq: prAchu#chyavuqryatkiM cha# taqnvoq3q# rapa#: || 10.097.10
yadiqmA vAqjaya#nnaqhamoSha#dhIqrhasta# Adaqdhe |
AqtmA yakShma#sya nashyati puqrA jI#vaqgRubho# yathA || 10.097.11
yasyau#ShadhI: praqsarpaqthAg~gga#mag~ggaqM paru#Shparu: |
tatoq yakShmaqM vi bA#dhadhva uqgro ma#dhyamaqshIri#va || 10.097.12
sAqkaM ya#kShmaq pra pa#taq chAShe#Na kikidIqvinA# |
sAqkaM vAta#syaq dhrAjyA# sAqkaM na#shya niqhAka#yA || 10.097.13
aqnyA vo# aqnyAma#vatvaqnyAnyasyAq upA#vata |
tA: sarvA#: saMvidAqnA iqdaM meq prAva#tAq vacha#: || 10.097.14
yA: phaqlinIqryA a#phaqlA a#puqShpA yAshcha# puqShpiNI#: |
bRuhaqspati#prasUtAqstA no# mu~jchaqntvaMha#sa: || 10.097.15
muq~jchantu# mA shapaqthyAq3q#datho# varuqNyA#duqta |
atho# yaqmasyaq paDbI#shAqtsarva#smAddevakilbiqShAt || 10.097.16
aqvaqpata#ntIravadandiqva oSha#dhayaqspari# |
yaM jIqvamaqshnavA#mahaiq na sa ri#ShyAtiq pUru#Sha: || 10.097.17
yA oSha#dhIq: soma#rAj~jIrbaqhvI: shaqtavi#chakShaNA: |
tAsAqM tvama#syuttaqmAraqM kAmA#yaq shaM hRuqde || 10.097.18
yA oSha#dhIq: soma#rAj~jIqrviShThi#tA: pRuthiqvImanu# |
bRuhaqspati#prasUtA aqsyai saM da#tta vIqrya#m || 10.097.19
mA vo# riShatkhaniqtA yasmai# chAqhaM khanA#mi va: |
dviqpachchatu#ShpadaqsmAkaqM sarva#mastvanAtuqram || 10.097.20
yAshcheqdamu#pashRuqNvantiq yAshcha# dUqraM parA#gatA: |
sarvA#: saqMgatya# vIrudhoq&syai saM da#tta vIqrya#m || 10.097.21
oSha#dhayaq: saM va#danteq some#na saqha rAj~jA# |
yasmai# kRuqNoti# brAhmaqNastaM rA#janpArayAmasi || 10.097.22
tvamu#ttaqmAsyo#Shadheq tava# vRuqkShA upa#staya: |
upa#stirastuq soq3q#&smAkaqM yo aqsmA~M a#bhiqdAsa#ti || 10.097.23

bRuha#spateq prati# me deqvatA#mihi miqtro vAq yadvaru#Noq vAsi# pUqShA |
AqdiqtyairvAq yadvasu#bhirmaqrutvAqnsa paqrjanyaqM shaMta#nave vRuShAya || 10.098.01
A deqvo dUqto a#jiqrashchi#kiqtvAntvadde#vApe aqbhi mAma#gachChat |
praqtIqchIqna: pratiq mAmA va#vRutsvaq dadhA#mi te dyuqmatIqM vAcha#mAqsan || 10.098.02
aqsme dhe#hi dyuqmatIqM vAcha#mAqsanbRuha#spate anamIqvAmi#ShiqrAm |
yayA# vRuqShTiM shaMta#naveq vanA#va diqvo draqpso madhu#mAq~M A vi#vesha || 10.098.03
A no# draqpsA madhu#manto vishaqntvindra# deqhyadhi#rathaM saqhasra#m |
ni ShI#da hoqtramRu#tuqthA ya#jasva deqvAnde#vApe haqviShA# saparya || 10.098.04
AqrShTiqSheqNo hoqtramRuShi#rniqShIda#ndeqvApi#rdevasumaqtiM chi#kiqtvAn |
sa utta#rasmAqdadha#raM samuqdramaqpo diqvyA a#sRujadvaqrShyA# aqbhi || 10.098.05
aqsminsa#muqdre adhyutta#rasmiqnnApo# deqvebhiqrnivRu#tA atiShThan |
tA a#dravannArShTiSheqNena# sRuqShTA deqvApi#nAq preShi#tA mRuqkShiNI#Shu || 10.098.06
yaddeqvApiq: shaMta#nave puqrohi#to hoqtrAya# vRuqta: kRuqpayaqnnadI#dhet |
deqvaqshruta#M vRuShTiqvaniqM rarA#Noq bRuhaqspatiqrvAcha#masmA ayachChat || 10.098.07
yaM tvA# deqvApi#: shushuchAqno a#gna ArShTiSheqNo ma#nuqShya#: samIqdhe |
vishve#bhirdeqvaira#numaqdyamA#naq: pra paqrjanya#mIrayA vRuShTiqmanta#m || 10.098.08
tvAM pUrvaq RuSha#yo gIqrbhirA#yaqntvAma#dhvaqreShu# puruhUtaq vishve# |
saqhasrAqNyadhi#rathAnyaqsme A no# yaqj~jaM ro#hidaqshvopa# yAhi || 10.098.09
eqtAnya#gne navaqtirnavaq tve Ahu#tAqnyadhi#rathA saqhasrA# |
tebhi#rvardhasva taqnva#: shUra pUqrvIrdiqvo no# vRuqShTimi#Shiqto ri#rIhi || 10.098.10
eqtAnya#gne navaqtiM saqhasrAq saM pra ya#chChaq vRuShNaq indrA#ya bhAqgam |
viqdvAnpaqtha Ru#tuqsho de#vaqyAnAqnapyau#lAqnaM diqvi deqveShu# dhehi || 10.098.11
agneq bAdha#svaq vi mRudhoq vi duqrgahApAmI#vAqmapaq rakShA#Msi sedha |
aqsmAtsa#muqdrAdbRu#haqto diqvo noq&pAM bhUqmAnaqmupa# na: sRujeqha || 10.098.12

kaM na#shchiqtrami#ShaNyasi chikiqtvAnpRu#thuqgmAna#M vAqshraM vA#vRuqdhadhyai# |
kattasyaq dAtuq shava#soq vyu#ShTauq takShaqdvajra#M vRutraqturaqmapi#nvat || 10.099.01
sa hi dyuqtA viqdyutAq vetiq sAma# pRuqthuM yoni#masuraqtvA sa#sAda |
sa sanI#Lebhi: prasahAqno a#syaq bhrAtuqrna Ruqte saqptatha#sya mAqyA: || 10.099.02
sa vAjaqM yAtApa#duShpadAq yansva#rShAtAq pari# ShadatsaniqShyan |
aqnaqrvA yachChaqtadu#rasyaq vedoq ghna~jChiqshnade#vA~M aqbhi varpa#sAq bhUt || 10.099.03
sa yaqhvyoq3q#&vanIqrgoShvarvA ju#hoti pradhaqnyA#suq sasri#: |
aqpAdoq yatraq yujyA#so&raqthA droqNya#shvAsaq Ira#te ghRuqtaM vA: || 10.099.04
sa ruqdrebhiqrasha#stavAraq RubhvA# hiqtvI gaya#mAqrea#vadyaq AgA#t |
vaqmrasya# manye mithuqnA viva#vrIq anna#maqbhItyA#rodayanmuShAqyan || 10.099.05
sa iddAsa#M tuvIqravaqM patiqrdanSha#LaqkShaM tri#shIqrShANa#M damanyat |
aqsya triqto nvoja#sA vRudhAqno viqpA va#rAqhamayo#agrayA han || 10.099.06
sa druhva#Neq manu#Sha UrdhvasAqna A sA#viShadarshasAqnAyaq sharu#m |
sa nRuta#moq nahu#Shoq&smatsujA#taq: puro#&bhinaqdarha#ndasyuqhatye# || 10.099.07
so aqbhriyoq na yava#sa udaqnyankShayA#ya gAqtuM viqdanno# aqsme |
upaq yatsIdaqdinduqM sharI#rai: shyeqno&yo#pAShTirhantiq dasyU#n || 10.099.08
sa vrAdha#ta: shavasAqnebhi#rasyaq kutsA#yaq shuShNa#M kRuqpaNeq parA#dAt |
aqyaM kaqvima#nayachChaqsyamA#naqmatkaqM yo a#syaq sani#toqta nRuqNAm || 10.099.09
aqyaM da#shaqsyannarye#bhirasya daqsmo deqvebhiqrvaru#Noq na mAqyI |
aqyaM kaqnIna# RutuqpA a#veqdyami#mItAqraruqM yashchatu#ShpAt || 10.099.10
aqsya stome#bhiraushiqja RuqjishvA# vraqjaM da#rayadvRuShaqbheNaq pipro#: |
sutvAq yadya#jaqto dIqdayaqdgI: pura# iyAqno aqbhi varpa#sAq bhUt || 10.099.11
eqvA maqho a#sura vaqkShathA#ya vamraqka: paqDbhirupa# sarpaqdindra#m |
sa i#yAqna: ka#rati svaqstima#smAq iShaqmUrja#M sukShiqtiM vishvaqmAbhA#: || 10.099.12

indraq dRuhya# maghavaqntvAvaqdidbhuqja iqha stuqta: su#taqpA bo#dhi no vRuqdhe |
deqvebhi#rna: saviqtA prAva#tu shruqtamA saqrvatA#tiqmadi#tiM vRuNImahe || 10.100.01
bharA#yaq su bha#rata bhAqgamRuqtviyaqM pra vAqyave# shuchiqpe kraqndadi#ShTaye |
gauqrasyaq ya: paya#sa: pIqtimA#naqsha A saqrvatA#tiqmadi#tiM vRuNImahe || 10.100.02
A no# deqva: sa#viqtA sA#viShaqdvaya# RujUyaqte yaja#mAnAya sunvaqte |
yathA# deqvAnpra#tiqbhUShe#ma pAkaqvadA saqrvatA#tiqmadi#tiM vRuNImahe || 10.100.03
indro# aqsme suqmanA# astu viqshvahAq rAjAq soma#: suviqtasyAdhye#tu na: |
yathA#yathA miqtradhi#tAni saMdaqdhurA saqrvatA#tiqmadi#tiM vRuNImahe || 10.100.04
indra# uqkthenaq shava#sAq paru#rdadheq bRuha#spate pratarIqtAsyAyu#Sha: |
yaqj~jo manuq: prama#tirna: piqtA hi kaqmA saqrvatA#tiqmadi#tiM vRuNImahe || 10.100.05
indra#syaq nu sukRu#taqM daivyaqM sahoq&gnirgRuqhe ja#riqtA medhi#ra: kaqvi: |
yaqj~jashcha# bhUdviqdatheq chAruqranta#maq A saqrvatA#tiqmadi#tiM vRuNImahe || 10.100.06
na voq guhA# chakRumaq bhUri# duShkRuqtaM nAviShTya#M vasavo devaqheLa#nam |
mAki#rno devAq anRu#tasyaq varpa#saq A saqrvatA#tiqmadi#tiM vRuNImahe || 10.100.07
apAmI#vAM saviqtA sA#viShaqnnya1q#gvarI#yaq idapa# sedhaqntvadra#ya: |
grAvAq yatra# madhuqShuduqchyate# bRuqhadA saqrvatA#tiqmadi#tiM vRuNImahe || 10.100.08
Uqrdhvo grAvA# vasavo&stu soqtariq vishvAq dveShA#Msi sanuqtaryu#yota |
sa no# deqva: sa#viqtA pAqyurIDyaq A saqrvatA#tiqmadi#tiM vRuNImahe || 10.100.09
Urja#M gAvoq yava#seq pIvo# attana Ruqtasyaq yA: sada#neq koshe# aqg~ggdhve |
taqnUreqva taqnvo# astu bheShaqjamA saqrvatA#tiqmadi#tiM vRuNImahe || 10.100.10
kraqtuqprAvA# jariqtA shashva#tAqmavaq indraq idbhaqdrA prama#ti: suqtAva#tAm |
pUqrNamUdha#rdiqvyaM yasya# siqktayaq A saqrvatA#tiqmadi#tiM vRuNImahe || 10.100.11
chiqtraste# bhAqnu: kra#tuqprA a#bhiqShTi: santiq spRudho# jaraNiqprA adhRu#ShTA: |
raji#ShThayAq rajyA# paqshva A gostUtU#rShatiq paryagra#M duvaqsyu: || 10.100.12

udbu#dhyadhvaqM sama#nasa: sakhAyaq: samaqgnimi#ndhvaM baqhavaq: sanI#LA: |
daqdhiqkrAmaqgnimuqShasa#M cha deqvImindrA#vaqto&va#seq ni hva#ye va: || 10.101.01
maqndrA kRu#NudhvaqM dhiyaq A ta#nudhvaqM nAva#maritraqpara#NIM kRuNudhvam |
iShkRu#NudhvaqmAyuqdhAra#M kRuNudhvaqM prA~jcha#M yaqj~jaM pra Na#yatA sakhAya: || 10.101.02
yuqnaktaq sIrAq vi yuqgA ta#nudhvaM kRuqte yonau# vapateqha bIja#m |
giqrA cha# shruqShTi: sabha#rAq asa#nnoq nedI#yaq itsRuqNya#: paqkvameyA#t || 10.101.03
sIrA# yu~jjanti kaqvayo# yuqgA vi ta#nvateq pRutha#k |
dhIrA# deqveShu# sumnaqyA || 10.101.04
nirA#hAqvAnkRu#Notanaq saM va#raqtrA da#dhAtana |
siq~jchAma#hA avaqtamuqdriNa#M vaqyaM suqShekaqmanu#pakShitam || 10.101.05
iShkRu#tAhAvamavaqtaM su#varaqtraM su#Shechaqnam |
uqdriNa#M si~jcheq akShi#tam || 10.101.06
prIqNIqtAshvA#nhiqtaM ja#yAtha svastiqvAhaqM rathaqmitkRu#Nudhvam |
droNA#hAvamavaqtamashma#chakraqmaMsa#trakoshaM si~jchatA nRuqpANa#m || 10.101.07
vraqjaM kRu#NudhvaqM sa hi vo# nRuqpANoq varma# sIvyadhvaM bahuqlA pRuqthUni# |
pura#: kRuNudhvaqmAya#sIqradhRu#ShTAq mA va#: susrochchamaqso dRuMha#tAq tam || 10.101.08
A voq dhiya#M yaqj~jiyA#M varta Uqtayeq devA# deqvIM ya#jaqtAM yaqj~jiyA#miqha |
sA no# duhIyaqdyava#seva gaqtvI saqhasra#dhArAq paya#sA maqhI gau: || 10.101.09
A tU Shi#~jchaq hari#mIqM droruqpastheq vAshI#bhistakShatAshmaqnmayI#bhi: |
pari# ShvajadhvaqM dasha# kaqkShyA#bhiruqbhe dhurauq pratiq vahni#M yunakta || 10.101.10
uqbhe dhurauq vahni#rAqpibda#mAnoq&ntaryone#va charati dviqjAni#: |
vanaqspatiqM vanaq AsthA#payadhvaqM ni ShU da#dhidhvaqmakha#nantaq utsa#m || 10.101.11
kapRu#nnara: kapRuqthamudda#dhAtana choqdaya#ta khuqdataq vAja#sAtaye |
niqShTiqgrya#: puqtramA chyA#vayoqtayaq indra#M saqbAdha# iqha soma#pItaye || 10.101.12

pra teq ratha#M mithUqkRutaqmindro#&vatu dhRuShNuqyA |
aqsminnAqjau pu#ruhUta shraqvAyye# dhanabhaqkSheShu# no&va || 10.102.01
utsmaq vAto# vahatiq vAso#&syAq adhi#rathaqM yadaja#yatsaqhasra#m |
raqthIra#bhUnmudgaqlAnIq gavi#ShTauq bhare# kRuqtaM vya#chedindraseqnA || 10.102.02
aqntarya#chChaq jighA#Msatoq vajra#mindrAbhiqdAsa#ta: |
dAsa#sya vA maghavaqnnArya#sya vA sanuqtarya#vayA vaqdham || 10.102.03
uqdno hraqdama#pibaqjjarhRu#ShANaq: kUTa#M sma tRuqMhadaqbhimA#timeti |
pra muqShkabhA#raq: shrava# iqchChamA#no&jiqraM bAqhU a#bharaqtsiShA#san || 10.102.04
nya#krandayannupaqyanta# enaqmame#hayanvRuShaqbhaM madhya# Aqje: |
tenaq sUbha#rvaM shaqtava#tsaqhasraqM gavAqM mudga#la: praqdhane# jigAya || 10.102.05
kaqkarda#ve vRuShaqbho yuqkta A#sIqdavA#vachIqtsAra#thirasya keqshI |
dudhe#ryuqktasyaq drava#ta: saqhAna#sa RuqchChanti# ShmA niqShpado# mudgaqlAnI#m || 10.102.06
uqta praqdhimuda#hannasya viqdvAnupA#yunaqgvaMsa#gaqmatraq shikSha#n |
indraq udA#vaqtpatiqmaghnyA#nAqmara#Mhataq padyA#bhi: kaqkudmA#n || 10.102.07
shuqnama#ShTrAqvya#charatkapaqrdI va#raqtrAyAqM dArvAqnahya#mAna: |
nRuqmNAni# kRuqNvanbaqhaveq janA#yaq gA: pa#spashAqnastavi#ShIradhatta || 10.102.08
iqmaM taM pa#shya vRuShaqbhasyaq yu~jjaqM kAShThA#yAq madhye# drughaqNaM shayA#nam |
yena# jiqgAya# shaqtava#tsaqhasraqM gavAqM mudga#la: pRutaqnAjye#Shu || 10.102.09
Aqre aqghA ko nvi1q#tthA da#darshaq yaM yuq~jjantiq tamvA sthA#payanti |
nAsmaiq tRuNaqM nodaqkamA bha#raqntyutta#ro dhuqro va#hati praqdedi#shat || 10.102.10
paqriqvRuqkteva# patiqvidya#mAnaqT pIpyA#nAq kUcha#kreNeva siq~jchan |
eqShaiqShyA# chidraqthyA# jayema sumaqg~ggalaqM sina#vadastu sAqtam || 10.102.11
tvaM vishva#syaq jaga#taqshchakShu#rindrAsiq chakShu#Sha: |
vRuShAq yadAqjiM vRuSha#NAq siShA#sasi choqdayaqnvadhri#NA yuqjA || 10.102.12

Aqshu: shishA#no vRuShaqbho na bhIqmo gha#nAghaqna: kShobha#NashcharShaNIqnAm |
saqMkranda#no&nimiqSha e#kavIqra: shaqtaM senA# ajayatsAqkamindra#: || 10.103.01
saqMkranda#nenAnimiqSheNa# jiqShNunA# yutkAqreNa# dushchyavaqnena# dhRuqShNunA# |
tadindre#Na jayataq tatsa#hadhvaqM yudho# naraq iShu#hastenaq vRuShNA# || 10.103.02
sa iShu#hastaiq: sa ni#Shaqg~ggibhi#rvaqshI saMsra#ShTAq sa yudhaq indro# gaqNena# |
saqMsRuqShTaqjitso#maqpA bA#hushaqrdhyu1q#gradha#nvAq prati#hitAbhiqrastA# || 10.103.03
bRuha#spateq pari# dIyAq rathe#na rakShoqhAmitrA#~M apaqbAdha#mAna: |
praqbhaq~jjansenA#: pramRuqNo yuqdhA jaya#nnaqsmAka#medhyaviqtA rathA#nAm || 10.103.04
baqlaqviqj~jAqya: sthavi#raq: pravI#raq: saha#svAnvAqjI saha#mAna uqgra: |
aqbhivI#ro aqbhisa#tvA sahoqjA jaitra#mindraq rathaqmA ti#ShTha goqvit || 10.103.05
goqtraqbhida#M goqvidaqM vajra#bAhuqM jaya#ntaqmajma# pramRuqNantaqmoja#sA |
iqmaM sa#jAtAq anu# vIrayadhvaqmindra#M sakhAyoq anuq saM ra#bhadhvam || 10.103.06
aqbhi goqtrANiq saha#sAq gAha#mAno&daqyo vIqra: shaqtama#nyuqrindra#: |
duqshchyaqvaqna: pRu#tanAqShALa#yuqdhyoq3q#&smAkaqM senA# avatuq pra yuqtsu || 10.103.07
indra# AsAM neqtA bRuhaqspatiqrdakShi#NA yaqj~ja: puqra e#tuq soma#: |
deqvaqseqnAnA#mabhibha~jjatIqnAM jaya#ntInAM maqruto# yaqntvagra#m || 10.103.08
indra#syaq vRuShNoq varu#Nasyaq rAj~ja# AdiqtyAnA#M maqrutAqM shardha# uqgram |
maqhAma#nasAM bhuvanachyaqvAnAqM ghoSho# deqvAnAqM jaya#tAqmuda#sthAt || 10.103.09
uddha#rShaya maghavaqnnAyu#dhAqnyutsatva#nAM mAmaqkAnAqM manA#Msi |
udvRu#trahanvAqjinAqM vAji#nAqnyudrathA#nAqM jaya#tAM yantuq ghoShA#: || 10.103.10
aqsmAkaqmindraq: samRu#teShu dhvaqjeShvaqsmAkaqM yA iSha#vaqstA ja#yantu |
aqsmAka#M vIqrA utta#re bhavantvaqsmA~M u# devA avatAq have#Shu || 10.103.11
aqmIShA#M chiqttaM pra#tiloqbhaya#ntI gRuhAqNAg~ggA#nyapveq pare#hi |
aqbhi prehiq nirda#ha hRuqtsu shokai#raqndhenAqmitrAqstama#sA sachantAm || 10.103.12
pretAq jaya#tA naraq indro# vaq: sharma# yachChatu |
uqgrA va#: santu bAqhavo#&nAdhRuqShyA yathAsa#tha || 10.103.13

asA#viq soma#: puruhUtaq tubhyaqM hari#bhyAM yaqj~jamupa# yAhiq tUya#m |
tubhyaqM giroq vipra#vIrA iyAqnA da#dhanviqra i#ndraq pibA# suqtasya# || 10.104.01
aqpsu dhUqtasya# harivaq: pibeqha nRubhi#: suqtasya# jaqThara#M pRuNasva |
miqmiqkShuryamadra#ya indraq tubhyaqM tebhi#rvardhasvaq mada#mukthavAha: || 10.104.02
progrAM pIqtiM vRuShNa# iyarmi saqtyAM praqyai suqtasya# haryashvaq tubhya#m |
indraq dhenA#bhiriqha mA#dayasva dhIqbhirvishvA#bhiq: shachyA# gRuNAqna: || 10.104.03
UqtI sha#chIvaqstava# vIqrye#Naq vayoq dadhA#nA uqshija# Rutaqj~jA: |
praqjAva#dindraq manu#Sho duroqNe taqsthurgRuqNanta#: sadhaqmAdyA#sa: || 10.104.04
praNI#tibhiShTe haryashva suqShTo: su#Shuqmnasya# puruqruchoq janA#sa: |
maMhi#ShThAmUqtiM viqtireq dadhA#nA: stoqtAra# indraq tava# sUqnRutA#bhi: || 10.104.05
upaq brahmA#Ni harivoq hari#bhyAqM soma#sya yAhi pIqtaye# suqtasya# |
indra# tvA yaqj~ja: kShama#mANamAnaDdAqshvA~M a#syadhvaqrasya# prakeqta: || 10.104.06
saqhasra#vAjamabhimAtiqShAha#M suqtera#NaM maqghavA#naM suvRuqktim |
upa# bhUShantiq giroq apra#tItaqmindra#M namaqsyA ja#riqtu: pa#nanta || 10.104.07
saqptApo# deqvI: suqraNAq amRu#ktAq yAbhiq: sindhuqmata#ra indra pUqrbhit |
naqvaqtiM sroqtyA nava# chaq srava#ntIrdeqvebhyo# gAqtuM manu#She cha vinda: || 10.104.08
aqpo maqhIraqbhisha#steramuq~jcho&jA#garAqsvadhi# deqva eka#: |
indraq yAstvaM vRu#traqtUrye# chaqkarthaq tAbhi#rviqshvAyu#staqnva#M pupuShyA: || 10.104.09
vIqreNyaq: kratuqrindra#: sushaqstiruqtApiq dhenA# puruhUqtamI#TTe |
Arda#yadvRuqtramakRu#Nodu loqkaM sa#sAqhe shaqkra: pRuta#nA abhiqShTi: || 10.104.10
shuqnaM hu#vema maqghavA#naqmindra#maqsminbhareq nRuta#maqM vAja#sAtau |
shRuqNvanta#muqgramUqtaye# saqmatsuq ghnanta#M vRuqtrANi# saqMjitaqM dhanA#nAm || 10.104.11

kaqdA va#so stoqtraM harya#taq Ava# shmaqshA ru#dhaqdvA: |
dIqrghaM suqtaM vAqtApyA#ya || 10.105.01
harIq yasya# suqyujAq vivra#tAq verarvaqntAnuq shepA# |
uqbhA raqjI na keqshinAq patiqrdan || 10.105.02
apaq yorindraq: pApa#jaq A martoq na sha#shramAqNo bi#bhIqvAn |
shuqbhe yadyu#yuqje tavi#ShIvAn || 10.105.03
sachAqyorindraqshcharkRu#Shaq A~M u#pAnaqsa: sa#paqryan |
naqdayoqrvivra#tayoq: shUraq indra#: || 10.105.04
adhiq yastaqsthau kesha#vantAq vyacha#svantAq na puqShTyai |
vaqnotiq shiprA#bhyAM shiqpriNI#vAn || 10.105.05
prAstau#dRuqShvaujA# RuqShvebhi#staqtakShaq shUraq: shava#sA |
Ruqbhurna kratu#bhirmAtaqrishvA# || 10.105.06
vajraqM yashchaqkre suqhanA#yaq dasya#ve hirImaqsho hirI#mAn |
aru#tahanuqradbhu#taqM na raja#: || 10.105.07
ava# no vRujiqnA shi#shIhyRuqchA va#nemAqnRucha#: |
nAbra#hmA yaqj~ja RudhaqgjoSha#tiq tve || 10.105.08
UqrdhvA yatte# treqtinIq bhUdyaqj~jasya# dhUqrShu sadma#n |
saqjUrnAvaqM svaya#shasaqM sachAqyo: || 10.105.09
shriqye teq pRushni#rupaqsecha#nI bhUchChriqye darvi#rareqpA: |
yayAq sve pAtre# siq~jchasaq ut || 10.105.10
shaqtaM vAq yada#suryaq prati# tvA sumiqtra iqtthAstau#ddurmiqtra iqtthAstau#t |
Avoq yadda#syuqhatye# kutsapuqtraM prAvoq yadda#syuqhatye# kutsavaqtsam || 10.105.11

uqbhA u# nUqnaM tadida#rthayetheq vi ta#nvAtheq dhiyoq vastrAqpase#va |
saqdhrIqchIqnA yAta#veq prema#jIga: suqdine#vaq pRukShaq A ta#Msayethe || 10.106.01
uqShTAre#vaq pharva#reShu shrayethe prAyoqgevaq shvAtryAq shAsuqretha#: |
dUqtevaq hi ShTho yaqshasAq jane#Shuq mApa# sthAtaM mahiqShevA#vaqpAnA#t || 10.106.02
sAqkaqMyujA# shakuqnasye#va paqkShA paqshveva# chiqtrA yajuqrA ga#miShTam |
aqgniri#va devaqyordI#diqvAMsAq pari#jmAneva yajatha: puruqtrA || 10.106.03
AqpI vo# aqsme piqtare#va puqtrogreva# ruqchA nRuqpatI#va tuqryai |
irye#va puqShTyai kiqraNe#va bhuqjyai shru#ShTIqvAne#vaq havaqmA ga#miShTam || 10.106.04
vaMsa#geva pUShaqryA# shiqmbAtA# miqtreva# RuqtA shaqtarAq shAta#pantA |
vAje#voqchchA vaya#sA gharmyeqShThA meShe#veqShA sa#paqryAq3q# purI#ShA || 10.106.05
sRuqNye#va jaqrbharI# tuqrpharI#tU naitoqsheva# tuqrpharI# parphaqrIkA# |
uqdaqnyaqjevaq jema#nA madeqrU tA me# jaqrAyvaqjara#M maqrAyu# || 10.106.06
paqjrevaq charcha#raqM jAra#M maqrAyuq kShadmeqvArthe#Shu tartarItha ugrA |
RuqbhU nApa#tkharamaqjrA khaqrajru#rvAqyurna pa#rpharatkShayadrayIqNAm || 10.106.07
ghaqrmevaq madhu# jaqThare# saqnerUq bhage#vitA tuqrpharIq phAriqvAra#m |
paqtaqreva# chachaqrA chaqndrani#rNiqg~gmana#Rug~ggA manaqnyAq3q# na jagmI# || 10.106.08
bRuqhante#va gaqmbhare#Shu pratiqShThAM pAde#va gAqdhaM tara#te vidAtha: |
karNe#vaq shAsuqranuq hi smarAqthoM&she#va no bhajataM chiqtramapna#: || 10.106.09
Aqraqg~ggaqrevaq madhvera#yethe sAraqghevaq gavi# nIqchIna#bAre |
kIqnAre#vaq sveda#mAsiShvidAqnA kShAme#voqrjA sU#yavaqsAtsa#chethe || 10.106.10
RuqdhyAmaq stoma#M sanuqyAmaq vAjaqmA noq mantra#M saqratheqhopa# yAtam |
yashoq na paqkvaM madhuq goShvaqntarA bhUqtAMsho# aqshvinoq: kAma#maprA: || 10.106.11

Aqvira#bhUqnmahiq mAgho#nameShAqM vishva#M jIqvaM tama#soq nira#mochi |
mahiq jyoti#: piqtRubhi#rdaqttamAgA#duqru: panthAq dakShi#NAyA adarshi || 10.107.01
uqchchA diqvi dakShi#NAvanto asthuqrye a#shvaqdA: saqha te sUrye#Na |
hiqraqNyaqdA a#mRutaqtvaM bha#jante vAsoqdA: so#maq pra ti#rantaq Ayu#: || 10.107.02
daivI# pUqrtirdakShi#NA devayaqjyA na ka#vAqribhyo# naqhi te pRuqNanti# |
athAq naraq: praya#tadakShiNAso&vadyabhiqyA baqhava#: pRuNanti || 10.107.03
shaqtadhA#raM vAqyumaqrkaM svaqrvida#M nRuqchakSha#saqste aqbhi cha#kShate haqvi: |
ye pRuqNantiq pra chaq yachCha#nti saMgaqme te dakShi#NAM duhate saqptamA#taram || 10.107.04
dakShi#NAvAnprathaqmo hUqta e#tiq dakShi#NAvAngrAmaqNIragra#meti |
tameqva ma#nye nRuqpatiqM janA#nAqM ya: pra#thaqmo dakShi#NAmAviqvAya# || 10.107.05
tameqva RuShiqM tamu# braqhmANa#mAhuryaj~jaqnya#M sAmaqgAmu#kthaqshAsa#m |
sa shuqkrasya# taqnvo# veda tiqsro ya: pra#thaqmo dakShi#NayA raqrAdha# || 10.107.06
dakShiqNAshvaqM dakShi#NAq gAM da#dAtiq dakShi#NA chaqndramuqta yaddhira#Nyam |
dakShiqNAnna#M vanuteq yo na# AqtmA dakShi#NAqM varma# kRuNute vijAqnan || 10.107.07
na bhoqjA ma#mruqrna nyaqrthamI#yuqrna ri#Shyantiq na vya#thante ha bhoqjA: |
iqdaM yadvishvaqM bhuva#naqM sva#shchaiqtatsarvaqM dakShi#Naibhyo dadAti || 10.107.08
bhoqjA ji#gyu: suraqbhiM yoniqmagre# bhoqjA ji#gyurvaqdhvaM1q# yA suqvAsA#: |
bhoqjA ji#gyurantaq:peyaqM surA#yA bhoqjA ji#gyuqrye ahU#tA: praqyanti# || 10.107.09
bhoqjAyAshvaqM saM mRu#jantyAqshuM bhoqjAyA#ste kaqnyAq3q# shumbha#mAnA |
bhoqjasyeqdaM pu#ShkaqriNI#vaq veshmaq pari#ShkRutaM devamAqneva# chiqtram || 10.107.10
bhoqjamashvA#: suShThuqvAho# vahanti suqvRudratho# vartateq dakShi#NAyA: |
bhoqjaM de#vAso&vatAq bhare#Shu bhoqja: shatrU#nsamanIqkeShuq jetA# || 10.107.11

kimiqchChantI# saqramAq predamA#naDdUqre hyadhvAq jagu#ri: parAqchai: |
kAsmehi#tiq: kA pari#takmyAsItkaqthaM raqsAyA# ataraq: payA#Msi || 10.108.01
indra#sya dUqtIri#ShiqtA cha#rAmi maqha iqchChantI# paNayo niqdhInva#: |
aqtiqShkado# bhiqyasAq tanna# AvaqttathA# raqsAyA# ataraqM payA#Msi || 10.108.02
kIqdRug~gg~gindra#: sarameq kA dRu#shIqkA yasyeqdaM dUqtIrasa#ra: parAqkAt |
A chaq gachChA#nmiqtrame#nA dadhAqmAthAq gavAqM gopa#tirno bhavAti || 10.108.03
nAhaM taM ve#daq dabhyaqM dabhaqtsa yasyeqdaM dUqtIrasa#raM parAqkAt |
na taM gU#hanti sraqvato# gabhIqrA haqtA indre#Na paNaya: shayadhve || 10.108.04
iqmA gAva#: sarameq yA aichChaq: pari# diqvo antA#nsubhageq pata#ntI |
kasta# enAq ava# sRujAqdayu#dhvyuqtAsmAkaqmAyu#dhA santi tiqgmA || 10.108.05
aqseqnyA va#: paNayoq vachA#MsyaniShaqvyAstaqnva#: santu pAqpI: |
adhRu#ShTo vaq etaqvA a#stuq panthAq bRuhaqspati#rva ubhaqyA na mRu#LAt || 10.108.06
aqyaM niqdhi: sa#rameq adri#budhnoq gobhiqrashve#bhiqrvasu#bhiqrnyRu#ShTa: |
rakSha#ntiq taM paqNayoq ye su#goqpA reku# paqdamala#kaqmA ja#gantha || 10.108.07
eha ga#maqnnRuSha#yaq: soma#shitA aqyAsyoq ag~ggi#rasoq nava#gvA: |
ta eqtamUqrvaM vi bha#jantaq gonAqmathaiqtadvacha#: paqNayoq vamaqnnit || 10.108.08
eqvA chaq tvaM sa#rama Ajaqganthaq prabA#dhitAq saha#sAq daivye#na |
svasA#raM tvA kRuNavaiq mA puna#rgAq apa# teq gavA#M subhage bhajAma || 10.108.09
nAhaM ve#da bhrAtRuqtvaM no sva#sRuqtvamindro# viduqrag~ggi#rasashcha ghoqrA: |
gokA#mA me achChadayaqnyadAyaqmapAta# ita paNayoq varI#ya: || 10.108.10
dUqrami#ta paNayoq varI#yaq udgAvo# yantu minaqtIrRuqtena# |
bRuhaqspatiqryA avi#ndaqnnigU#LhAq: somoq grAvA#Naq RuSha#yashchaq viprA#: || 10.108.11

te#&vadanprathaqmA bra#hmakilbiqShe&kU#pAra: saliqlo mA#taqrishvA# |
vIqLuha#rAqstapa# uqgro ma#yoqbhUrApo# deqvI: pra#thamaqjA Ruqtena# || 10.109.01
somoq rAjA# prathaqmo bra#hmajAqyAM punaq: prAya#chChaqdahRu#NIyamAna: |
aqnvaqrtiqtA varu#No miqtra A#sIdaqgnirhotA# hastaqgRuhyA ni#nAya || 10.109.02
haste#naiqva grAqhya# Aqdhira#syA brahmajAqyeyamitiq chedavo#chan |
na dUqtAya# praqhye# tastha eqShA tathA# rAqShTraM gu#piqtaM kShaqtriya#sya || 10.109.03
deqvA eqtasyA#mavadantaq pUrve# saptaRuqShayaqstapa#seq ye ni#Sheqdu: |
bhIqmA jAqyA brA#hmaqNasyopa#nItA duqrdhAM da#dhAti paraqme vyo#man || 10.109.04
braqhmaqchAqrI cha#ratiq vevi#ShaqdviShaq: sa deqvAnA#M bhavaqtyekaqmag~gga#m |
tena# jAqyAmanva#vindaqdbRuhaqspatiq: some#na nIqtAM juqhvaM1q# na de#vA: || 10.109.05
punaqrvai deqvA a#daduq: puna#rmanuqShyA# uqta |
rAjA#na: saqtyaM kRu#NvAqnA bra#hmajAqyAM puna#rdadu: || 10.109.06
puqnaqrdAya# brahmajAqyAM kRuqtvI deqvairni#kilbiqSham |
Urja#M pRuthiqvyA bhaqktvAyo#rugAqyamupA#sate || 10.109.07

sami#ddho aqdya manu#Sho duroqNe deqvo deqvAnya#jasi jAtaveda: |
A chaq vaha# mitramahashchikiqtvAntvaM dUqta: kaqvira#siq prache#tA: || 10.110.01
tanU#napAtpaqtha Ruqtasyaq yAnAqnmadhvA# samaq~jjansva#dayA sujihva |
manmA#ni dhIqbhiruqta yaqj~jamRuqndhande#vaqtrA cha# kRuNuhyadhvaqraM na#: || 10.110.02
AqjuhvA#naq IDyoq vandyaqshchA yA#hyagneq vasu#bhi: saqjoShA#: |
tvaM deqvAnA#masi yahvaq hotAq sa e#nAnyakShIShiqto yajI#yAn || 10.110.03
prAqchIna#M baqrhi: praqdishA# pRuthiqvyA vasto#raqsyA vRu#jyateq agreq ahnA#m |
vyu# prathate vitaqraM varI#yo deqvebhyoq adi#taye syoqnam || 10.110.04
vyacha#svatIrurviqyA vi shra#yantAqM pati#bhyoq na jana#yaq: shumbha#mAnA: |
devI#rdvAro bRuhatIrvishvaminvA deqvebhyo# bhavata suprAyaqNA: || 10.110.05
A suqShvaya#ntI yajaqte upA#ke uqShAsAqnaktA# sadatAqM ni yonau# |
diqvye yoSha#Ne bRuhaqtI su#ruqkme adhiq shriya#M shukraqpishaqM dadhA#ne || 10.110.06
daivyAq hotA#rA prathaqmA suqvAchAq mimA#nA yaqj~jaM manu#Shoq yaja#dhyai |
praqchoqdaya#ntA viqdathe#Shu kAqrU prAqchInaqM jyoti#: praqdishA# diqshantA# || 10.110.07
A no# yaqj~jaM bhAra#tIq tUya#meqtviLA# manuqShvadiqha cheqtaya#ntI |
tiqsro deqvIrbaqrhiredaM syoqnaM sara#svatIq svapa#sa: sadantu || 10.110.08
ya iqme dyAvA#pRuthiqvI jani#trI rUqpairapi#Mshaqdbhuva#nAniq vishvA# |
tamaqdya ho#tariShiqto yajI#yAndeqvaM tvaShTA#ramiqha ya#kShi viqdvAn || 10.110.09
uqpAva#sRujaq tmanyA# samaq~jjandeqvAnAqM pAtha# RutuqthA haqvIMShi# |
vanaqspati#: shamiqtA deqvo aqgni: svada#ntu haqvyaM madhu#nA ghRuqtena# || 10.110.10
saqdyo jAqto vya#mimIta yaqj~jamaqgnirdeqvAnA#mabhavatpuroqgA: |
aqsya hotu#: praqdishyRuqtasya# vAqchi svAhA#kRutaM haqvira#dantu deqvA: || 10.110.11

manI#ShiNaq: pra bha#radhvaM manIqShAM yathA#yathA maqtayaq: santi# nRuqNAm |
indra#M saqtyairera#yAmA kRuqtebhiq: sa hi vIqro gi#rvaNaqsyurvidA#na: || 10.111.01
Ruqtasyaq hi sada#so dhIqtiradyauqtsaM gA#rShTeqyo vRu#Shaqbho gobhi#rAnaT |
uda#tiShThattaviqSheNAq rave#Na maqhAnti# chiqtsaM vi#vyAchAq rajA#Msi || 10.111.02
indraq: kilaq shrutyA# aqsya ve#daq sa hi jiqShNu: pa#thiqkRutsUryA#ya |
AnmenA#M kRuqNvannachyu#toq bhuvaqdgo: pati#rdiqva: sa#naqjA apra#tIta: || 10.111.03
indro# maqhnA ma#haqto a#rNaqvasya# vraqtAmi#nAqdag~ggi#robhirgRuNAqna: |
puqrUNi# chiqnni ta#tAnAq rajA#Msi dAqdhAraq yo dhaqruNa#M saqtyatA#tA || 10.111.04
indro# diqva: pra#tiqmAna#M pRuthiqvyA vishvA# vedaq sava#nAq hantiq shuShNa#m |
maqhIM chiqddyAmAta#noqtsUrye#Na chAqskambha# chiqtkambha#nenaq skabhI#yAn || 10.111.05
vajre#Naq hi vRu#traqhA vRuqtramastaqrade#vasyaq shUshu#vAnasya mAqyA: |
vi dhRu#ShNoq atra# dhRuShaqtA ja#ghaqnthAthA#bhavo maghavanbAqhvo#jA: || 10.111.06
sacha#ntaq yaduqShasaq: sUrye#Na chiqtrAma#sya keqtavoq rAma#vindan |
A yannakSha#traqM dadRu#she diqvo na puna#ryaqto naki#raqddhA nu ve#da || 10.111.07
dUqraM kila# prathaqmA ja#gmurAsAqmindra#syaq yA: pra#saqve saqsrurApa#: |
kva# sviqdagraqM kva# buqdhna A#sAqmApoq madhyaqM kva# vo nUqnamanta#: || 10.111.08
sRuqja: sindhUq~Mrahi#nA jagrasAqnA~M AdideqtA: pra vi#vijre jaqvena# |
mumu#kShamANA uqta yA mu#muqchre&dhedeqtA na ra#manteq niti#ktA: || 10.111.09
saqdhrIchIq: sindhu#mushaqtIri#vAyansaqnAjjAqra A#riqta: pUqrbhidA#sAm |
astaqmA teq pArthi#vAq vasU#nyaqsme ja#gmu: sUqnRutA# indra pUqrvI: || 10.111.10

indraq piba# pratikAqmaM suqtasya# prAta:sAqvastavaq hi pUqrvapI#ti: |
harSha#svaq hanta#ve shUraq shatrU#nuqkthebhi#ShTe vIqryAq3q# pra bra#vAma || 10.112.01
yasteq rathoq mana#soq javI#yAqnendraq tena# somaqpeyA#ya yAhi |
tUyaqmA teq hara#yaq: pra dra#vantuq yebhiqryAsiq vRuSha#bhiqrmanda#mAna: || 10.112.02
hari#tvatAq varcha#sAq sUrya#syaq shreShThai# rUqpaistaqnva#M sparshayasva |
aqsmAbhi#rindraq sakhi#bhirhuvAqna: sa#dhrIchIqno mA#dayasvA niqShadya# || 10.112.03
yasyaq tyatte# mahiqmAnaqM made#Shviqme maqhI roda#sIq nAvi#viktAm |
tadokaq A hari#bhirindra yuqktai: priqyebhi#ryAhi priqyamannaqmachCha# || 10.112.04
yasyaq shashva#tpapiqvA~M i#ndraq shatrU#nanAnukRuqtyA raNyA# chaqkartha# |
sa teq pura#MdhiqM tavi#ShImiyartiq sa teq madA#ya suqta i#ndraq soma#: || 10.112.05
iqdaM teq pAtraqM sana#vittamindraq pibAq soma#meqnA sha#takrato |
pUqrNa A#hAqvo ma#diqrasyaq madhvoq yaM vishvaq ida#bhiqharya#nti deqvA: || 10.112.06
vi hi tvAmi#ndra puruqdhA janA#so hiqtapra#yaso vRuShabhaq hvaya#nte |
aqsmAka#M teq madhu#mattamAnIqmA bhu#vaqnsava#nAq teShu# harya || 10.112.07
pra ta# indra pUqrvyANiq pra nUqnaM vIqryA# vochaM prathaqmA kRuqtAni# |
saqtIqnama#nyurashrathAyoq adri#M suvedaqnAma#kRuNoqrbrahma#Neq gAm || 10.112.08
ni Shu sI#da gaNapate gaqNeShuq tvAmA#huqrvipra#tamaM kavIqnAm |
na Ruqte tvatkri#yateq kiM chaqnAre maqhAmaqrkaM ma#ghava~jchiqtrama#rcha || 10.112.09
aqbhiqkhyA no# maghavaqnnAdha#mAnAqnsakhe# boqdhi va#supateq sakhI#nAm |
raNa#M kRudhi raNakRutsatyashuqShmAbha#kte chiqdA bha#jA rAqye aqsmAn || 10.112.10

tama#syaq dyAvA#pRuthiqvI sache#tasAq vishve#bhirdeqvairanuq shuShma#mAvatAm |
yadaitkRu#NvAqno ma#hiqmAna#mindriqyaM pIqtvI soma#syaq kratu#mA~M avardhata || 10.113.01
tama#syaq viShNu#rmahiqmAnaqmoja#sAqMshuM da#dhaqnvAnmadhu#noq vi ra#pshate |
deqvebhiqrindro# maqghavA# saqyAva#bhirvRuqtraM ja#ghaqnvA~M a#bhavaqdvare#Nya: || 10.113.02
vRuqtreNaq yadahi#nAq bibhraqdAyu#dhA saqmasthi#thA yuqdhayeq shaMsa#mAqvide# |
vishve# teq atra# maqruta#: saqha tmanAva#rdhannugra mahiqmAna#mindriqyam || 10.113.03
jaqj~jAqna eqva vya#bAdhataq spRudhaq: prApa#shyadvIqro aqbhi pauMsyaqM raNa#m |
avRu#shchaqdadriqmava# saqsyada#: sRujaqdasta#bhnAqnnAka#M svapaqsyayA# pRuqthum || 10.113.04
Adindra#: saqtrA tavi#ShIrapatyataq varI#yoq dyAvA#pRuthiqvI a#bAdhata |
avA#bharaddhRuShiqto vajra#mAyaqsaM sheva#M miqtrAyaq varu#NAya dAqshuShe# || 10.113.05
indraqsyAtraq tavi#ShIbhyo viraqpshina# RughAyaqto a#raMhayanta maqnyave# |
vRuqtraM yaduqgro vyavRu#shchaqdoja#sAqpo bibhra#taqM tama#sAq parI#vRutam || 10.113.06
yA vIqryA#Ni prathaqmAniq kartvA# mahiqtvebhiqryata#mAnau samIqyatu#: |
dhvAqntaM tamo&va# dadhvase haqta indro# maqhnA pUqrvahU#tAvapatyata || 10.113.07
vishve# deqvAsoq adhaq vRuShNyA#niq te&va#rdhayaqnsoma#vatyA vachaqsyayA# |
raqddhaM vRuqtramahiqmindra#syaq hanma#nAqgnirna jambhai#stRuqShvanna#mAvayat || 10.113.08
bhUriq dakShe#bhirvachaqnebhiqrRukva#bhi: saqkhyebhi#: saqkhyAniq pra vo#chata |
indroq dhuni#M chaq chumu#riM cha daqmbhaya#~jChraddhAmanaqsyA shRu#Nute daqbhIta#ye || 10.113.09
tvaM puqrUNyA bha#rAq svashvyAq yebhiqrmaMsai# niqvacha#nAniq shaMsa#n |
suqgebhiqrvishvA# duriqtA ta#rema viqdo Shu Na# urviqyA gAqdhamaqdya || 10.113.10

ghaqrmA sama#ntA triqvRutaqM vyA#patuqstayoqrjuShTi#M mAtaqrishvA# jagAma |
diqvaspayoq didhi#ShANA aveShanviqdurdeqvA: saqhasA#mAnamaqrkam || 10.114.01
tiqsro deqShTrAyaq nirRu#tIqrupA#sate dIrghaqshrutoq vi hi jAqnantiq vahna#ya: |
tAsAqM ni chi#kyu: kaqvayo# niqdAnaqM pare#Shuq yA guhye#Shu vraqteShu# || 10.114.02
chatu#ShkapardA yuvaqti: suqpeshA# ghRuqtapra#tIkA vaqyunA#ni vaste |
tasyA#M supaqrNA vRuSha#NAq ni She#datuqryatra# deqvA da#dhiqre bhA#gaqdheya#m || 10.114.03
eka#: supaqrNa: sa sa#muqdramA vi#veshaq sa iqdaM vishvaqM bhuva#naqM vi cha#ShTe |
taM pAke#naq mana#sApashyaqmanti#taqstaM mAqtA re#Lhiq sa u# reLhi mAqtara#m || 10.114.04
suqpaqrNaM viprA#: kaqvayoq vacho#bhiqrekaqM santa#M bahuqdhA ka#lpayanti |
ChandA#Msi chaq dadha#to adhvaqreShuq grahAqnsoma#sya mimateq dvAda#sha || 10.114.05
ShaqTtriqMshA~Mshcha# chaqtura#: kaqlpaya#ntaqshChandA#Msi chaq dadha#ta AdvAdaqsham |
yaqj~jaM viqmAya# kaqvayo# manIqSha Ru#ksAqmAbhyAqM pra ratha#M vartayanti || 10.114.06
chatu#rdashAqnye ma#hiqmAno# asyaq taM dhIrA# vAqchA pra Na#yanti saqpta |
ApnA#naM tIqrthaM ka iqha pra vo#chaqdyena# paqthA praqpiba#nte suqtasya# || 10.114.07
saqhaqsraqdhA pa#~jchadaqshAnyuqkthA yAvaqddyAvA#pRuthiqvI tAvaqdittat |
saqhaqsraqdhA ma#hiqmAna#: saqhasraqM yAvaqdbrahmaq viShThi#taqM tAva#tIq vAk || 10.114.08
kashChanda#sAqM yogaqmA ve#daq dhIraq: ko dhiShNyAqM pratiq vAcha#M papAda |
kamRuqtvijA#maShTaqmaM shUra#mAhuqrharIq indra#syaq ni chi#kAyaq ka: svi#t || 10.114.09
bhUmyAq antaqM paryeke# charantiq ratha#sya dhUqrShu yuqktAso# asthu: |
shrama#sya dAqyaM vi bha#jantyebhyo yaqdA yaqmo bhava#ti haqrmye hiqta: || 10.114.10

chiqtra ichChishoqstaru#Nasya vaqkShathoq na yo mAqtarA#vaqpyetiq dhAta#ve |
aqnUqdhA yadiq jIja#naqdadhA# chaq nu vaqvakSha# saqdyo mahi# dUqtyaM1q# chara#n || 10.115.01
aqgnirhaq nAma# dhAyiq dannaqpasta#maq: saM yo vanA# yuqvateq bhasma#nA daqtA |
aqbhiqpraqmurA# juqhvA# svadhvaqra iqno na protha#mAnoq yava#seq vRuShA# || 10.115.02
taM voq viM na druqShada#M deqvamandha#saq induqM protha#ntaM praqvapa#ntamarNaqvam |
AqsA vahniqM na shoqchiShA# viraqpshinaqM mahi#vrataqM na saqraja#ntaqmadhva#na: || 10.115.03
vi yasya# te jrayasAqnasyA#jaraq dhakShoqrna vAtAq: pariq santyachyu#tA: |
A raqNvAsoq yuyu#dhayoq na sa#tvaqnaM triqtaM na#shantaq pra shiqShanta# iqShTaye# || 10.115.04
sa idaqgni: kaNva#tamaq: kaNva#sakhAqrya: paraqsyAnta#rasyaq taru#Sha: |
aqgni: pA#tu gRuNaqto aqgni: sUqrInaqgnirda#dAtuq teShAqmavo# na: || 10.115.05
vAqjinta#mAyaq sahya#se supitrya tRuqShu chyavA#noq anu# jAqtave#dase |
aqnuqdre chiqdyo dhRu#ShaqtA vara#M saqte maqhinta#mAyaq dhanvaqneda#viShyaqte || 10.115.06
eqvAgnirmartai#: saqha sUqribhiqrvasu#: ShTaveq saha#sa: sUqnaroq nRubhi#: |
miqtrAsoq na ye sudhi#tA RutAqyavoq dyAvoq na dyuqmnairaqbhi santiq mAnu#ShAn || 10.115.07
Urjo# napAtsahasAvaqnniti# tvopastuqtasya# vandateq vRuShAq vAk |
tvAM sto#ShAmaq tvayA# suqvIrAq drAghI#yaq Ayu#: prataqraM dadhA#nA: || 10.115.08
iti# tvAgne vRuShTiqhavya#sya puqtrA u#pastuqtAsaq RuSha#yo&vochan |
tA~Mshcha# pAqhi gRu#Naqtashcha# sUqrInvaShaqDvaShaqLityUqrdhvAso# anakShaqnnamoq namaq ityUqrdhvAso# anakShan || 10.115.09

pibAq soma#M mahaqta i#ndriqyAyaq pibA# vRuqtrAyaq hanta#ve shaviShTha |
piba# rAqye shava#se hUqyamA#naq: pibaq madhva#stRuqpadiqndrA vRu#Shasva || 10.116.01
aqsya pi#ba kShuqmataq: prasthi#taqsyendraq soma#syaq varaqmA suqtasya# |
svaqstiqdA mana#sA mAdayasvArvAchIqno reqvateq saubha#gAya || 10.116.02
maqmattu# tvA diqvya: soma# indra maqmattuq ya: sUqyateq pArthi#veShu |
maqmattuq yenaq vari#vashchaqkartha# maqmattuq yena# niriqNAsiq shatrU#n || 10.116.03
A dviqbarhA# amiqno yAqtvindroq vRuShAq hari#bhyAqM pari#Shiktaqmandha#: |
gavyA suqtasyaq prabhRu#tasyaq madhva#: saqtrA khedA#marushaqhA vRu#Shasva || 10.116.04
ni tiqgmAni# bhrAqshayaqnbhrAshyAqnyava# sthiqrA ta#nuhi yAtuqjUnA#m |
uqgrAya# teq sahoq bala#M dadAmi praqtItyAq shatrU#nvigaqdeShu# vRushcha || 10.116.05
vya1q#rya i#ndra tanuhiq shravAqMsyoja#: sthiqrevaq dhanva#noq&bhimA#tI: |
aqsmaqdrya#gvAvRudhAqna: saho#bhiqrani#bhRuShTastaqnva#M vAvRudhasva || 10.116.06
iqdaM haqvirma#ghavaqntubhya#M rAqtaM prati# samrAqLahRu#NAno gRubhAya |
tubhya#M suqto ma#ghavaqntubhya#M paqkvoq3q#&ddhI#ndraq piba# chaq prasthi#tasya || 10.116.07
aqddhIdi#ndraq prasthi#teqmA haqvIMShiq chano# dadhiShva pachaqtota soma#m |
praya#svantaq: prati# haryAmasi tvA saqtyA: sa#ntuq yaja#mAnasyaq kAmA#: || 10.116.08
prendrAqgnibhyA#M suvachaqsyAmi#yarmiq sindhA#vivaq prera#yaqM nAva#maqrkai: |
ayA# ivaq pari# charanti deqvA ye aqsmabhya#M dhanaqdA uqdbhida#shcha || 10.116.09

na vA u# deqvA: kShudhaqmidvaqdhaM da#duruqtAshi#taqmupa# gachChanti mRuqtyava#: |
uqto raqyi: pRu#Naqto nopa# dasyatyuqtApRu#NanmarDiqtAraqM na vi#ndate || 10.117.01
ya AqdhrAya# chakamAqnAya# piqtvo&nna#vAqnsanra#phiqtAyo#pajaqgmuShe# |
sthiqraM mana#: kRuNuqte seva#te puqroto chiqtsa ma#rDiqtAraqM na vi#ndate || 10.117.02
sa idbhoqjo yo gRuqhaveq dadAqtyanna#kAmAyaq chara#te kRuqshAya# |
ara#masmai bhavatiq yAma#hUtA uqtApaqrIShu# kRuNuteq sakhA#yam || 10.117.03
na sa sakhAq yo na dadA#tiq sakhye# sachAqbhuveq sacha#mAnAya piqtva: |
apA#smAqtpreyAqnna tadoko# asti pRuqNanta#maqnyamara#NaM chidichChet || 10.117.04
pRuqNIqyAdinnAdha#mAnAyaq tavyAqndrAghI#yAMsaqmanu# pashyetaq panthA#m |
o hi varta#nteq rathye#va chaqkrAnyama#nyaqmupa# tiShThantaq rAya#: || 10.117.05
moghaqmanna#M vindateq apra#chetA: saqtyaM bra#vImi vaqdha itsa tasya# |
nAryaqmaNaqM puShya#tiq no sakhA#yaqM keva#lAgho bhavati kevalAqdI || 10.117.06
kRuqShannitphAlaq Ashi#taM kRuNotiq yannadhvA#naqmapa# vRug~gkte chaqritrai#: |
vada#nbraqhmAva#datoq vanI#yAnpRuqNannAqpirapRu#Nantamaqbhi ShyA#t || 10.117.07
eka#pAqdbhUyo# dviqpadoq vi cha#krame dviqpAttriqpAda#maqbhye#ti paqshchAt |
chatu#ShpAdeti dviqpadA#mabhisvaqre saqmpashya#npaqg~gktIru#paqtiShTha#mAna: || 10.117.08
saqmau chiqddhastauq na saqmaM vi#viShTa: sammAqtarA# chiqnna saqmaM du#hAte |
yaqmayo#shchiqnna saqmA vIqryA#Ni j~jAqtI chiqtsantauq na saqmaM pRu#NIta: || 10.117.09

agneq haMsiq nya1q#triNaqM dIdyaqnmartyeqShvA |
sve kShaye# shuchivrata || 10.118.01
utti#ShThasiq svA#huto ghRuqtAniq prati# modase |
yattvAq srucha#: saqmasthi#ran || 10.118.02
sa Ahu#toq vi ro#chateq&gnirIqLenyo# giqrA |
sruqchA pratI#kamajyate || 10.118.03
ghRuqtenAqgni: sama#jyateq madhu#pratIkaq Ahu#ta: |
rocha#mAno viqbhAva#su: || 10.118.04
jara#mANaq: sami#dhyase deqvebhyo# havyavAhana |
taM tvA# havantaq martyA#: || 10.118.05
taM ma#rtAq ama#rtyaM ghRuqtenAqgniM sa#paryata |
adA#bhyaM gRuqhapa#tim || 10.118.06
adA#bhyena shoqchiShAgneq rakShaqstvaM da#ha |
goqpA Ruqtasya# dIdihi || 10.118.07
sa tvama#gneq pratI#kenaq pratyo#Sha yAtudhAqnya#: |
uqruqkShaye#Shuq dIdya#t || 10.118.08
taM tvA# gIqrbhiru#ruqkShayA# havyaqvAhaqM samI#dhire |
yaji#ShThaqM mAnu#Sheq jane# || 10.118.09

itiq vA iti# meq manoq gAmashva#M sanuyAqmiti# |
kuqvitsomaqsyApAqmiti# || 10.119.01
pra vAtA# ivaq dodha#taq unmA# pIqtA a#yaMsata |
kuqvitsomaqsyApAqmiti# || 10.119.02
unmA# pIqtA a#yaMsataq rathaqmashvA# ivAqshava#: |
kuqvitsomaqsyApAqmiti# || 10.119.03
upa# mA maqtira#sthita vAqshrA puqtrami#va priqyam |
kuqvitsomaqsyApAqmiti# || 10.119.04
aqhaM taShTe#va vaqndhuraqM parya#chAmi hRuqdA maqtim |
kuqvitsomaqsyApAqmiti# || 10.119.05
naqhi me# akShiqpachchaqnAchChA#ntsuq: pa~jcha# kRuqShTaya#: |
kuqvitsomaqsyApAqmiti# || 10.119.06
naqhi meq roda#sI uqbhe aqnyaM paqkShaM chaqna prati# |
kuqvitsomaqsyApAqmiti# || 10.119.07
aqbhi dyAM ma#hiqnA bhu#vamaqbhIq3q#mAM pRu#thiqvIM maqhIm |
kuqvitsomaqsyApAqmiti# || 10.119.08
hantAqhaM pRu#thiqvImiqmAM ni da#dhAnIqha veqha vA# |
kuqvitsomaqsyApAqmiti# || 10.119.09
oqShamitpRu#thiqvImaqhaM jaqg~gghanA#nIqha veqha vA# |
kuqvitsomaqsyApAqmiti# || 10.119.10
diqvi me# aqnya: paqkShoq3q#&dho aqnyama#chIkRuSham |
kuqvitsomaqsyApAqmiti# || 10.119.11
aqhama#smi mahAmaqho#&bhinaqbhyamudI#Shita: |
kuqvitsomaqsyApAqmiti# || 10.119.12
gRuqho yAqmyara#MkRuto deqvebhyo# havyaqvAha#na: |
kuqvitsomaqsyApAqmiti# || 10.119.13

tadidA#saq bhuva#neShuq jyeShThaqM yato# jaqj~ja uqgrastveqShanRu#mNa: |
saqdyo ja#j~jAqno ni ri#NAtiq shatrUqnanuq yaM vishveq madaqntyUmA#: || 10.120.01
vAqvRuqdhAqna: shava#sAq bhUryo#jAq: shatru#rdAqsAya# bhiqyasa#M dadhAti |
avya#nachcha vyaqnachchaq sasniq saM te# navantaq prabhRu#tAq made#Shu || 10.120.02
tve kratuqmapi# vRu~jjantiq vishveq dviryadeqte trirbhavaqntyUmA#: |
svAqdo: svAdI#ya: svAqdunA# sRujAq samaqda: su madhuq madhu#nAqbhi yo#dhI: || 10.120.03
iti# chiqddhi tvAq dhanAq jaya#ntaqM made#made anuqmada#ntiq viprA#: |
ojI#yo dhRuShNo sthiqramA ta#nuShvaq mA tvA# dabhanyAtuqdhAnA# duqrevA#: || 10.120.04
tvayA# vaqyaM shA#shadmaheq raNe#Shu praqpashya#nto yuqdhenyA#niq bhUri# |
choqdayA#mi taq Ayu#dhAq vacho#bhiq: saM te# shishAmiq brahma#NAq vayA#Msi || 10.120.05
stuqSheyya#M puruqvarpa#saqmRubhva#miqnata#mamAqptyamAqptyAnA#m |
A da#rShateq shava#sA saqpta dAnUqnpra sA#kShate pratiqmAnA#niq bhUri# || 10.120.06
ni tadda#dhiqShe&va#raqM para#M chaq yasmiqnnAviqthAva#sA duroqNe |
A mAqtarA# sthApayase jigaqtnU ata# inoShiq karva#rA puqrUNi# || 10.120.07
iqmA brahma# bRuqhaddi#vo vivaqktIndrA#ya shUqShama#griqya: svaqrShA: |
maqho goqtrasya# kShayati svaqrAjoq dura#shchaq vishvA# avRuNoqdapaq svA: || 10.120.08
eqvA maqhAnbRuqhaddi#voq athaqrvAvo#chaqtsvAM taqnva1q#mindra#meqva |
svasA#ro mAtaqribhva#rIrariqprA hiqnvanti# chaq shava#sA vaqrdhaya#nti cha || 10.120.09

hiqraqNyaqgaqrbha: sama#vartaqtAgre# bhUqtasya# jAqta: patiqreka# AsIt |
sa dA#dhAra pRuthiqvIM dyAmuqtemAM kasmai# deqvAya# haqviShA# vidhema || 10.121.01
ya A#tmaqdA ba#laqdA yasyaq vishva# uqpAsa#te praqshiShaqM yasya# deqvA: |
yasya# ChAqyAmRutaqM yasya# mRuqtyu: kasmai# deqvAya# haqviShA# vidhema || 10.121.02
ya: prA#Naqto ni#miShaqto ma#hiqtvaikaq idrAjAq jaga#to baqbhUva# |
ya Ishe# aqsya dviqpadaqshchatu#Shpadaq: kasmai# deqvAya# haqviShA# vidhema || 10.121.03
yasyeqme hiqmava#nto mahiqtvA yasya# samuqdraM raqsayA# saqhAhu: |
yasyeqmA: praqdishoq yasya# bAqhU kasmai# deqvAya# haqviShA# vidhema || 10.121.04
yenaq dyauruqgrA pRu#thiqvI cha# dRuqLhA yenaq sva#: stabhiqtaM yenaq nAka#: |
yo aqntari#kSheq raja#so viqmAnaq: kasmai# deqvAya# haqviShA# vidhema || 10.121.05
yaM kranda#sIq ava#sA tastabhAqne aqbhyaikShe#tAqM mana#sAq reja#mAne |
yatrAdhiq sUraq udi#to viqbhAtiq kasmai# deqvAya# haqviShA# vidhema || 10.121.06
Apo# haq yadbRu#haqtIrvishvaqmAyaqngarbhaqM dadhA#nA jaqnaya#ntIraqgnim |
tato# deqvAnAqM sama#vartaqtAsuqrekaq: kasmai# deqvAya# haqviShA# vidhema || 10.121.07
yashchiqdApo# mahiqnA paqryapa#shyaqddakShaqM dadhA#nA jaqnaya#ntIryaqj~jam |
yo deqveShvadhi# deqva ekaq AsIqtkasmai# deqvAya# haqviShA# vidhema || 10.121.08
mA no# hiMsIjjaniqtA ya: pRu#thiqvyA yo vAq diva#M saqtyadha#rmA jaqjAna# |
yashchAqpashchaqndrA bRu#haqtIrjaqjAnaq kasmai# deqvAya# haqviShA# vidhema || 10.121.09
prajA#pateq na tvadeqtAnyaqnyo vishvA# jAqtAniq pariq tA ba#bhUva |
yatkA#mAste juhuqmastanno# astu vaqyaM syA#maq pata#yo rayIqNAm || 10.121.10

vasuqM na chiqtrama#hasaM gRuNIShe vAqmaM shevaqmati#thimadviSheqNyam |
sa rA#sate shuqrudho# viqshvadhA#yasoq&gnirhotA# gRuqhapa#ti: suqvIrya#m || 10.122.01
juqShAqNo a#gneq prati# harya meq vachoq vishvA#ni viqdvAnvaqyunA#ni sukrato |
ghRuta#nirNiqgbrahma#Ne gAqtumera#yaq tava# deqvA a#janayaqnnanu# vraqtam || 10.122.02
saqpta dhAmA#ni pariqyannama#rtyoq dAsha#ddAqshuShe# suqkRute# mAmahasva |
suqvIre#Na raqyiNA#gne svAqbhuvAq yastaq Ana#T saqmidhAq taM ju#Shasva || 10.122.03
yaqj~jasya# keqtuM pra#thaqmaM puqrohi#taM haqviShma#nta ILate saqpta vAqjina#m |
shRuqNvanta#maqgniM ghRuqtapRu#ShThamuqkShaNa#M pRuqNanta#M deqvaM pRu#Naqte suqvIrya#m || 10.122.04
tvaM dUqta: pra#thaqmo vare#Nyaq: sa hUqyamA#no aqmRutA#ya matsva |
tvAM ma#rjayanmaqruto# dAqshuSho# gRuqhe tvAM stome#bhiqrbhRuga#voq vi ru#ruchu: || 10.122.05
iSha#M duqhansuqdughA#M viqshvadhA#yasaM yaj~jaqpriyeq yaja#mAnAya sukrato |
agne# ghRuqtasnuqstrirRuqtAniq dIdya#dvaqrtiryaqj~jaM pa#riqyansu#kratUyase || 10.122.06
tvAmidaqsyA uqShasoq vyu#ShTiShu dUqtaM kRu#NvAqnA a#yajantaq mAnu#ShA: |
tvAM deqvA ma#haqyAyyA#ya vAvRudhuqrAjya#magne nimRuqjanto# adhvaqre || 10.122.07
ni tvAq vasi#ShThA ahvanta vAqjina#M gRuqNanto# agne viqdathe#Shu veqdhasa#: |
rAqyaspoShaqM yaja#mAneShu dhAraya yUqyaM pA#ta svaqstibhiq: sadA# na: || 10.122.08

aqyaM veqnashcho#dayaqtpRushni#garbhAq jyoti#rjarAyUq raja#so viqmAne# |
iqmamaqpAM sa#Mgaqme sUrya#syaq shishuqM na viprA# maqtibhI# rihanti || 10.123.01
saqmuqdrAdUqrmimudi#yarti veqno na#bhoqjA: pRuqShThaM ha#ryaqtasya# darshi |
Ruqtasyaq sAnAqvadhi# viqShTapiq bhrAT sa#mAqnaM yoni#maqbhya#nUShataq vrA: || 10.123.02
saqmAqnaM pUqrvIraqbhi vA#vashAqnAstiShTha#nvaqtsasya# mAqtaraq: sanI#LA: |
Ruqtasyaq sAnAqvadhi# chakramAqNA riqhantiq madhvo# aqmRuta#syaq vANI#: || 10.123.03
jAqnanto# rUqpama#kRupantaq viprA# mRuqgasyaq ghoSha#M mahiqShasyaq hi gman |
Ruqtenaq yantoq adhiq sindhu#masthurviqdadga#ndhaqrvo aqmRutA#niq nAma# || 10.123.04
aqpsaqrA jAqramu#pasiShmiyAqNA yoShA# bibharti paraqme vyo#man |
chara#tpriqyasyaq yoni#Shu priqya: sansIda#tpaqkShe hi#raqNyayeq sa veqna: || 10.123.05
nAke# supaqrNamupaq yatpata#ntaM hRuqdA vena#nto aqbhyacha#kShata tvA |
hira#NyapakShaqM varu#Nasya dUqtaM yaqmasyaq yonau# shakuqnaM bhu#raqNyum || 10.123.06
Uqrdhvo ga#ndhaqrvo adhiq nAke# asthAtpraqtyag~gchiqtrA bibhra#daqsyAyu#dhAni |
vasA#noq atka#M suraqbhiM dRuqshe kaM sva1q#rNa nAma# janata priqyANi# || 10.123.07
draqpsa: sa#muqdramaqbhi yajjigA#tiq pashyaqngRudhra#syaq chakSha#sAq vidha#rman |
bhAqnu: shuqkreNa# shoqchiShA# chakAqnastRuqtIye# chakreq raja#si priqyANi# || 10.123.08

iqmaM no# agnaq upa# yaqj~jamehiq pa~jcha#yAmaM triqvRuta#M saqptata#ntum |
aso# havyaqvALuqta na#: puroqgA jyogeqva dIqrghaM tamaq Asha#yiShThA: || 10.124.01
ade#vAddeqva: praqchatAq guhAq yanpraqpashya#mAno amRutaqtvame#mi |
shiqvaM yatsantaqmashi#voq jahA#miq svAtsaqkhyAdara#NIqM nAbhi#memi || 10.124.02
pashya#nnaqnyasyAq ati#thiM vaqyAyA# Ruqtasyaq dhAmaq vi mi#me puqrUNi# |
shaMsA#mi piqtre asu#rAyaq sheva#mayaj~jiqyAdyaqj~jiya#M bhAqgame#mi || 10.124.03
baqhvI: samA# akaramaqntara#smiqnnindra#M vRuNAqna: piqtara#M jahAmi |
aqgni: somoq varu#Naqste chya#vante paqryAva#rdrAqShTraM tada#vAmyAqyan || 10.124.04
nirmA#yA uq tye asu#rA abhUvaqntvaM cha# mA varuNa kAqmayA#se |
Ruqtena# rAjaqnnanRu#taM viviq~jchanmama# rAqShTrasyAdhi#patyaqmehi# || 10.124.05
iqdaM sva#riqdamidA#sa vAqmamaqyaM pra#kAqsha uqrva1q#ntari#kSham |
hanA#va vRuqtraM niqrehi# soma haqviShTvAq santa#M haqviShA# yajAma || 10.124.06
kaqvi: ka#viqtvA diqvi rUqpamAsa#jaqdapra#bhUtIq varu#Noq niraqpa: sRu#jat |
kShema#M kRuNvAqnA jana#yoq na sindha#vaqstA a#syaq varNaqM shucha#yo bharibhrati || 10.124.07
tA a#syaq jyeShTha#mindriqyaM sa#chanteq tA IqmA kShe#ti svaqdhayAq mada#ntI: |
tA IqM vishoq na rAjA#naM vRuNAqnA bI#bhaqtsuvoq apa# vRuqtrAda#tiShThan || 10.124.08
bIqbhaqtsUnA#M saqyuja#M haqMsamA#huraqpAM diqvyAnA#M saqkhye chara#ntam |
aqnuqShTubhaqmanu# charchUqryamA#NaqmindraqM ni chi#kyu: kaqvayo# manIqShA || 10.124.09

aqhaM ruqdrebhiqrvasu#bhishcharAmyaqhamA#diqtyairuqta viqshvade#vai: |
aqhaM miqtrAvaru#NoqbhA bi#bharmyaqhami#ndrAqgnI aqhamaqshvinoqbhA || 10.125.01
aqhaM soma#mAhaqnasa#M bibharmyaqhaM tvaShTA#ramuqta pUqShaNaqM bhaga#m |
aqhaM da#dhAmiq dravi#NaM haqviShma#te suprAqvyeq3q# yaja#mAnAya sunvaqte || 10.125.02
aqhaM rAShTrI# saqMgama#nIq vasU#nAM chikiqtuShI# prathaqmA yaqj~jiyA#nAm |
tAM mA# deqvA vya#dadhu: puruqtrA bhUri#sthAtrAqM bhUryA#veqshaya#ntIm || 10.125.03
mayAq so anna#mattiq yo viqpashya#tiq ya: prANi#tiq ya I#M shRuqNotyuqktam |
aqmaqntavoq mAM ta upa# kShiyanti shruqdhi shru#ta shraddhiqvaM te# vadAmi || 10.125.04
aqhameqva svaqyamiqdaM va#dAmiq juShTa#M deqvebhi#ruqta mAnu#Shebhi: |
yaM kAqmayeq taMta#muqgraM kRu#Nomiq taM braqhmANaqM tamRuShiqM taM su#meqdhAm || 10.125.05
aqhaM ruqdrAyaq dhanuqrA ta#nomi brahmaqdviSheq shara#veq hantaqvA u# |
aqhaM janA#ya saqmada#M kRuNomyaqhaM dyAvA#pRuthiqvI A vi#vesha || 10.125.06
aqhaM su#ve piqtara#masya mUqrdhanmamaq yoni#raqpsva1q#nta: sa#muqdre |
tatoq vi ti#ShTheq bhuvaqnAnuq vishvoqtAmUM dyAM vaqrShmaNopa# spRushAmi || 10.125.07
aqhameqva vAta# ivaq pra vA#myAqrabha#mANAq bhuva#nAniq vishvA# |
paqro diqvA paqra eqnA pRu#thiqvyaitAva#tI mahiqnA saM ba#bhUva || 10.125.08

na tamaMhoq na du#riqtaM devA#so aShTaq martya#m |
saqjoSha#soq yama#ryaqmA miqtro naya#ntiq varu#Noq atiq dviSha#: || 10.126.01
taddhi vaqyaM vRu#NIqmaheq varu#Naq mitrArya#man |
yenAq niraMha#so yUqyaM pAqtha neqthA chaq martyaqmatiq dviSha#: || 10.126.02
te nUqnaM noq&yamUqtayeq varu#No miqtro a#ryaqmA |
nayi#ShThA u no neqShaNiq parShi#ShThA u na: paqrShaNyatiq dviSha#: || 10.126.03
yUqyaM vishvaqM pari# pAthaq varu#No miqtro a#ryaqmA |
yuqShmAkaqM sharma#Ni priqye syAma# supraNItaqyo&tiq dviSha#: || 10.126.04
AqdiqtyAsoq atiq sridhoq varu#No miqtro a#ryaqmA |
uqgraM maqrudbhI# ruqdraM hu#veqmendra#maqgniM svaqstaye&tiq dviSha#: || 10.126.05
netA#ra Uq Shu Na#stiqro varu#No miqtro a#ryaqmA |
atiq vishvA#ni duriqtA rAjA#nashcharShaNIqnAmatiq dviSha#: || 10.126.06
shuqnamaqsmabhya#mUqtayeq varu#No miqtro a#ryaqmA |
sharma# yachChantu saqpratha# AdiqtyAsoq yadIma#heq atiq dviSha#: || 10.126.07
yathA# haq tyadva#savo gauqrya#M chitpaqdi ShiqtAmamu#~jchatA yajatrA: |
eqvo Shva1q#smanmu#~jchatAq vyaMhaq: pra tA#ryagne prataqraM naq Ayu#: || 10.126.08

rAtrIq vya#khyadAyaqtI pu#ruqtrA deqvya1q#kShabhi#: |
vishvAq adhiq shriyo#&dhita || 10.127.01
orva#prAq ama#rtyA niqvato# deqvyu1q#dvata#: |
jyoti#ShA bAdhateq tama#: || 10.127.02
niruq svasA#ramaskRutoqShasa#M deqvyA#yaqtI |
apedu# hAsateq tama#: || 10.127.03
sA no# aqdya yasyA# vaqyaM ni teq yAmaqnnavi#kShmahi |
vRuqkShe na va#saqtiM vaya#: || 10.127.04
ni grAmA#so avikShataq ni paqdvantoq ni paqkShiNa#: |
ni shyeqnAsa#shchidaqrthina#: || 10.127.05
yAqvayA# vRuqkyaM1q# vRuka#M yaqvaya# steqnamU#rmye |
athA# na: suqtarA# bhava || 10.127.06
upa# mAq pepi#shaqttama#: kRuqShNaM vya#ktamasthita |
uSha# RuqNeva# yAtaya || 10.127.07
upa# teq gA iqvAka#raM vRuNIqShva du#hitardiva: |
rAtriq stomaqM na jiqgyuShe# || 10.127.08

mamA#gneq varcho# vihaqveShva#stu vaqyaM tvendhA#nAstaqnva#M puShema |
mahya#M namantAM praqdishaqshchata#sraqstvayAdhya#kSheNaq pRuta#nA jayema || 10.128.01
mama# deqvA vi#haqve sa#ntuq sarvaq indra#vanto maqrutoq viShNu#raqgni: |
mamAqntari#kShamuqrulo#kamastuq mahyaqM vAta#: pavatAqM kAme# aqsmin || 10.128.02
mayi# deqvA dravi#NaqmA ya#jantAqM mayyAqshIra#stuq mayi# deqvahU#ti: |
daivyAq hotA#ro vanuShantaq pUrve&ri#ShTA: syAma taqnvA# suqvIrA#: || 10.128.03
mahya#M yajantuq mamaq yAni# haqvyAkU#ti: saqtyA mana#so me astu |
enoq mA ni gA#M kataqmachchaqnAhaM vishve# devAsoq adhi# vochatA na: || 10.128.04
devI#: ShaLurvIruqru na#: kRuNotaq vishve# devAsa iqha vI#rayadhvam |
mA hA#smahi praqjayAq mA taqnUbhiqrmA ra#dhAma dviShaqte so#ma rAjan || 10.128.05
agne# maqnyuM pra#tinuqdanpare#ShAqmada#bdho goqpA: pari# pAhi naqstvam |
praqtya~jcho# yantu niqgutaq: punaqsteq3q#&maiShA#M chiqttaM praqbudhAqM vi ne#shat || 10.128.06
dhAqtA dhA#tR^IqNAM bhuva#nasyaq yaspati#rdeqvaM trAqtAra#mabhimAtiShAqham |
iqmaM yaqj~jamaqshvinoqbhA bRuhaqspati#rdeqvA: pA#ntuq yaja#mAnaM nyaqrthAt || 10.128.07
uqruqvyachA# no mahiqSha: sharma# yaMsadaqsminhave# puruhUqta: pu#ruqkShu: |
sa na#: praqjAyai# haryashva mRuLaqyendraq mA no# rIriShoq mA parA# dA: || 10.128.08
ye na#: saqpatnAq apaq te bha#vantvindrAqgnibhyAqmava# bAdhAmaheq tAn |
vasa#vo ruqdrA A#diqtyA u#pariqspRusha#M moqgraM chettA#ramadhirAqjama#kran || 10.128.09

nAsa#dAsIqnno sadA#sIttaqdAnIqM nAsIqdrajoq no vyo#mA paqro yat |
kimAva#rIvaq: kuhaq kasyaq sharmaqnnambhaq: kimA#sIqdgaha#naM gabhIqram || 10.129.01
na mRuqtyurA#sIdaqmRutaqM na tarhiq na rAtryAq ahna# AsItprakeqta: |
AnI#davAqtaM svaqdhayAq tadekaqM tasmA#ddhAqnyanna paqra: kiM chaqnAsa# || 10.129.02
tama# AsIqttama#sA gUqLhamagre#&prakeqtaM sa#liqlaM sarva#mA iqdam |
tuqchChyenAqbhvapi#hitaqM yadAsIqttapa#saqstanma#hiqnAjA#yaqtaika#m || 10.129.03
kAmaqstadagreq sama#vartaqtAdhiq mana#soq reta#: prathaqmaM yadAsI#t |
saqto bandhuqmasa#tiq nira#vindanhRuqdi praqtIShyA# kaqvayo# manIqShA || 10.129.04
tiqraqshchInoq vita#to raqshmire#ShAmaqdha: svi#dAqsI3duqpari# svidAsI3t |
reqtoqdhA A#sanmahiqmAna# AsansvaqdhA aqvastAqtpraya#ti: paqrastA#t || 10.129.05
ko aqddhA ve#daq ka iqha pra vo#chaqtkutaq AjA#tAq kuta# iqyaM visRu#ShTi: |
aqrvAgdeqvA aqsya viqsarja#neqnAthAq ko ve#daq yata# AbaqbhUva# || 10.129.06
iqyaM visRu#ShTiqryata# AbaqbhUvaq yadi# vA daqdhe yadi# vAq na |
yo aqsyAdhya#kSha: paraqme vyo#maqnso aqg~gga ve#daq yadi# vAq na veda# || 10.129.07

yo yaqj~jo viqshvataqstantu#bhistaqta eka#shataM devakaqrmebhiqrAya#ta: |
iqme va#yanti piqtaroq ya A#yaqyu: pra vaqyApa# vaqyetyA#sate taqte || 10.130.01
pumA#~M enaM tanutaq utkRu#Nattiq pumAqnvi ta#tneq adhiq nAke# aqsmin |
iqme maqyUkhAq upa# sedurUq sadaq: sAmA#ni chakruqstasa#rAqNyota#ve || 10.130.02
kAsI#tpraqmA pra#tiqmA kiM niqdAnaqmAjyaqM kimA#sItpariqdhi: ka A#sIt |
Chandaq: kimA#sIqtpra{}u#gaqM kimuqkthaM yaddeqvA deqvamaya#jantaq vishve# || 10.130.03
aqgnergA#yaqtrya#bhavatsaqyugvoqShNiha#yA saviqtA saM ba#bhUva |
aqnuqShTubhAq soma# uqkthairmaha#svAqnbRuhaqspate#rbRuhaqtI vAcha#mAvat || 10.130.04
viqrANmiqtrAvaru#NayorabhiqshrIrindra#sya triqShTubiqha bhAqgo ahna#: |
vishvA#ndeqvA~jjagaqtyA vi#veshaq tena# chAkL^ipraq RuSha#yo manuqShyA#: || 10.130.05
chAqkL^iqpre tenaq RuSha#yo manuqShyA# yaqj~je jAqte piqtaro# na: purAqNe |
pashya#nmanyeq mana#sAq chakSha#sAq tAnya iqmaM yaqj~jamaya#jantaq pUrve# || 10.130.06
saqhasto#mA: saqhaCha#ndasa AqvRuta#: saqhapra#mAq RuSha#ya: saqpta daivyA#: |
pUrve#ShAqM panthA#manuqdRushyaq dhIrA# aqnvAle#bhire raqthyoq3q# na raqshmIn || 10.130.07

apaq prAcha# indraq vishvA#~M aqmitrAqnapApA#cho abhibhUte nudasva |
apodI#choq apa# shUrAdhaqrAcha# uqrau yathAq tavaq sharmaqnmade#ma || 10.131.01
kuqvidaqg~gga yava#mantoq yava#M chiqdyathAq dAntya#nupUqrvaM viqyUya# |
iqhehai#ShAM kRuNuhiq bhoja#nAniq ye baqrhiShoq namo#vRuktiqM na jaqgmu: || 10.131.02
naqhi sthUryRu#tuqthA yAqtamastiq nota shravo# vivide saMgaqmeShu# |
gaqvyantaq indra#M saqkhyAyaq viprA# ashvAqyantoq vRuSha#NaM vAqjaya#nta: || 10.131.03
yuqvaM suqrAma#mashvinAq namu#chAvAsuqre sachA# |
viqpiqpAqnA shu#bhaspatIq indraqM karma#svAvatam || 10.131.04
puqtrami#va piqtarA#vaqshvinoqbhendrAqvathuq: kAvyai#rdaqMsanA#bhi: |
yatsuqrAmaqM vyapi#baq: shachI#bhiq: sara#svatI tvA maghavannabhiShNak || 10.131.05
indra#: suqtrAmAq svavAq~M avo#bhi: sumRuLIqko bha#vatu viqshvave#dA: |
bAdha#tAqM dveShoq abha#yaM kRuNotu suqvIrya#syaq pata#ya: syAma || 10.131.06
tasya# vaqyaM su#maqtau yaqj~jiyaqsyApi# bhaqdre sau#manaqse syA#ma |
sa suqtrAmAq svavAq~M indro# aqsme AqrAchchiqddveSha#: sanuqtaryu#yotu || 10.131.07

IqjAqnamiddyaurgUqrtAva#surIjAqnaM bhUmi#raqbhi pra#bhUqShaNi# |
IqjAqnaM deqvAvaqshvinA#vaqbhi suqmnaira#vardhatAm || 10.132.01
tA vA#M mitrAvaruNA dhAraqyatkShi#tI suShuqmneShi#taqtvatA# yajAmasi |
yuqvo: krAqNAya# saqkhyairaqbhi ShyA#ma raqkShasa#: || 10.132.02
adhA# chiqnnu yaddidhi#ShAmahe vAmaqbhi priqyaM rekNaq: patya#mAnA: |
daqdvA~M vAq yatpuShya#tiq rekNaq: samvA#raqnnaki#rasya maqghAni# || 10.132.03
aqsAvaqnyo a#sura sUyataq dyaustvaM vishve#ShAM varuNAsiq rAjA# |
mUqrdhA ratha#sya chAkaqnnaitAvaqtaina#sAntakaqdhruk || 10.132.04
aqsminsveq3q#tachChaka#pUtaq eno# hiqte miqtre niga#tAnhanti vIqrAn |
aqvorvAq yaddhAttaqnUShvava#: priqyAsu# yaqj~jiyAqsvarvA# || 10.132.05
yuqvorhi mAqtAdi#tirvichetasAq dyaurna bhUmiq: paya#sA pupUqtani# |
ava# priqyA di#diShTanaq sUro# ninikta raqshmibhi#: || 10.132.06
yuqvaM hya#pnaqrAjAqvasI#dataqM tiShThaqdrathaqM na dhUqrShada#M vanaqrShada#m |
tA na#: kaNUkaqyantI#rnRuqmedha#statreq aMha#sa: suqmedha#statreq aMha#sa: || 10.132.07

pro Shva#smai puroraqthamindrA#ya shUqShama#rchata |
aqbhIke# chidu lokaqkRutsaqMge saqmatsu# vRutraqhAsmAka#M bodhi chodiqtA nabha#ntAmanyaqkeShA#M jyAqkA adhiq dhanva#su || 10.133.01
tvaM sindhUq~MravA#sRujo&dhaqrAchoq ahaqnnahi#m |
aqshaqtruri#ndra jaj~jiSheq vishva#M puShyasiq vAryaqM taM tvAq pari# ShvajAmaheq nabha#ntAmanyaqkeShA#M jyAqkA adhiq dhanva#su || 10.133.02
vi Shu vishvAq arA#tayoq&ryo na#shanta noq dhiya#: |
astA#siq shatra#ve vaqdhaM yo na# indraq jighA#Msatiq yA te# rAqtirdaqdirvasuq nabha#ntAmanyaqkeShA#M jyAqkA adhiq dhanva#su || 10.133.03
yo na# indrAqbhitoq jano# vRukAqyurAqdide#shati |
aqdhaqspaqdaM tamI#M kRudhi vibAqdho a#si sAsaqhirnabha#ntAmanyaqkeShA#M jyAqkA adhiq dhanva#su || 10.133.04
yo na# indrAbhiqdAsa#tiq sanA#bhiqryashchaq niShTya#: |
avaq tasyaq bala#M tira maqhIvaq dyauradhaq tmanAq nabha#ntAmanyaqkeShA#M jyAqkA adhiq dhanva#su || 10.133.05
vaqyami#ndra tvAqyava#: sakhiqtvamA ra#bhAmahe |
Ruqtasya# na: paqthA naqyAtiq vishvA#ni duriqtA nabha#ntAmanyaqkeShA#M jyAqkA adhiq dhanva#su || 10.133.06
aqsmabhyaqM su tvami#ndraq tAM shi#kShaq yA doha#teq pratiq vara#M jariqtre |
achChi#drodhnI pIqpayaqdyathA# na: saqhasra#dhArAq paya#sA maqhI gau: || 10.133.07

uqbhe yadi#ndraq roda#sI ApaqprAthoqShA i#va |
maqhAnta#M tvA maqhInA#M saqmrAja#M charShaNIqnAM deqvI jani#tryajIjanadbhaqdrA jani#tryajIjanat || 10.134.01
ava# sma durhaNAyaqto marta#sya tanuhi sthiqram |
aqdhaqspaqdaM tamI#M kRudhiq yo aqsmA~M Aqdide#shati deqvI jani#tryajIjanadbhaqdrA jani#tryajIjanat || 10.134.02
avaq tyA bRu#haqtIriSho# viqshvashcha#ndrA amitrahan |
shachI#bhi: shakra dhUnuqhIndraq vishvA#bhirUqtibhi#rdeqvI jani#tryajIjanadbhaqdrA jani#tryajIjanat || 10.134.03
avaq yattvaM sha#takrataqvindraq vishvA#ni dhUnuqShe |
raqyiM na su#nvaqte sachA# sahaqsriNI#bhirUqtibhi#rdeqvI jani#tryajIjanadbhaqdrA jani#tryajIjanat || 10.134.04
avaq svedA# ivAqbhitoq viShva#kpatantu diqdyava#: |
dUrvA#yA ivaq tanta#voq vya1q#smade#tu durmaqtirdeqvI jani#tryajIjanadbhaqdrA jani#tryajIjanat || 10.134.05
dIqrghaM hya#g~gkuqshaM ya#thAq shaktiqM bibha#rShi mantuma: |
pUrve#Na maghavanpaqdAjo vaqyAM yathA# yamo deqvI jani#tryajIjanadbhaqdrA jani#tryajIjanat || 10.134.06
naki#rdevA minImasiq nakiqrA yo#payAmasi mantraqshrutya#M charAmasi |
paqkShebhi#rapikaqkShebhiqratrAqbhi saM ra#bhAmahe || 10.134.07

yasmi#nvRuqkShe su#palAqshe deqvai: saqmpiba#te yaqma: |
atrA# no viqshpati#: piqtA pu#rAqNA~M anu# venati || 10.135.01
puqrAqNA~M a#nuqvena#ntaqM chara#ntaM pAqpayA#muqyA |
aqsUqyannaqbhya#chAkashaqM tasmA# aspRuhayaqM puna#: || 10.135.02
yaM ku#mAraq navaqM ratha#machaqkraM manaqsAkRu#No: |
eke#ShaM viqshvataq: prA~jchaqmapa#shyaqnnadhi# tiShThasi || 10.135.03
yaM ku#mAraq prAva#rtayoq rathaqM vipre#bhyaqspari# |
taM sAmAnuq prAva#rtataq samiqto nAqvyAhi#tam || 10.135.04
ka: ku#mAqrama#janayaqdrathaqM ko nira#vartayat |
ka: sviqttadaqdya no# brUyAdanuqdeyIq yathAbha#vat || 10.135.05
yathAbha#vadanuqdeyIq tatoq agra#majAyata |
puqrastA#dbuqdhna Ata#ta: paqshchAnniqraya#NaM kRuqtam || 10.135.06
iqdaM yaqmasyaq sAda#naM devamAqnaM yaduqchyate# |
iqyama#sya dhamyate nAqLIraqyaM gIqrbhi: pari#ShkRuta: || 10.135.07

keqshya1q#gniM keqshI viqShaM keqshI bi#bhartiq roda#sI |
keqshI vishvaqM sva#rdRuqshe keqshIdaM jyoti#ruchyate || 10.136.01
muna#yoq vAta#rashanA: piqshag~ggA# vasateq malA# |
vAtaqsyAnuq dhrAji#M yantiq yaddeqvAsoq avi#kShata || 10.136.02
unma#ditAq maune#yenaq vAtAq~M A ta#sthimA vaqyam |
sharIqredaqsmAka#M yUqyaM martA#so aqbhi pa#shyatha || 10.136.03
aqntari#kSheNa patatiq vishvA# rUqpAvaqchAka#shat |
muni#rdeqvasya#devasyaq saukRu#tyAyaq sakhA# hiqta: || 10.136.04
vAtaqsyAshvo# vAqyo: sakhAtho# deqveShi#toq muni#: |
uqbhau sa#muqdrAvA kShe#tiq yashchaq pUrva# uqtApa#ra: || 10.136.05
aqpsaqrasA#M gandhaqrvANA#M mRuqgANAqM chara#Neq chara#n |
keqshI keta#sya viqdvAnsakhA# svAqdurmaqdinta#ma: || 10.136.06
vAqyura#smAq upA#manthatpiqnaShTi# smA kunannaqmA |
keqshI viqShasyaq pAtre#Naq yadruqdreNApi#batsaqha || 10.136.07

uqta de#vAq ava#hitaqM devAq unna#yathAq puna#: |
uqtAga#shchaqkruSha#M devAq devA# jIqvaya#thAq puna#: || 10.137.01
dvAviqmau vAtau# vAtaq A sindhoqrA pa#rAqvata#: |
dakSha#M te aqnya A vA#tuq parAqnyo vA#tuq yadrapa#: || 10.137.02
A vA#ta vAhi bheShaqjaM vi vA#ta vAhiq yadrapa#: |
tvaM hi viqshvabhe#Shajo deqvAnA#M dUqta Iya#se || 10.137.03
A tvA#gamaqM shaMtA#tibhiqratho# ariqShTatA#tibhi: |
dakSha#M te bhaqdramAbhA#rShaqM parAq yakShma#M suvAmi te || 10.137.04
trAya#ntAmiqha deqvAstrAya#tAM maqrutA#M gaqNa: |
trAya#ntAqM vishvA# bhUqtAniq yathAqyama#raqpA asa#t || 10.137.05
Apaq idvA u# bheShaqjIrApo# amIvaqchAta#nI: |
Apaq: sarva#sya bheShaqjIstAste# kRuNvantu bheShaqjam || 10.137.06
hastA#bhyAqM dasha#shAkhAbhyAM jiqhvA vAqcha: pu#rogaqvI |
aqnAqmaqyiqtnubhyA#M tvAq tAbhyAqM tvopa# spRushAmasi || 10.137.07

tavaq tya i#ndra saqkhyeShuq vahna#ya RuqtaM ma#nvAqnA vya#dardirurvaqlam |
yatrA# dashaqsyannuqShaso# riqNannaqpa: kutsA#yaq manma#nnaqhya#shcha daqMsaya#: || 10.138.01
avA#sRuja: praqsva#: shvaq~jchayo# giqrInudA#ja uqsrA api#boq madhu# priqyam |
ava#rdhayo vaqnino# asyaq daMsa#sA shuqshochaq sUrya# RuqtajA#tayA giqrA || 10.138.02
vi sUryoq madhye# amuchaqdratha#M diqvo viqdaddAqsAya# pratiqmAnaqmArya#: |
dRuqLhAniq piproqrasu#rasya mAqyinaq indroq vyA#syachchakRuqvA~M Ruqjishva#nA || 10.138.03
anA#dhRuShTAni dhRuShiqto vyA#syanniqdhI~Mrade#vA~M amRuNadaqyAsya#: |
mAqsevaq sUryoq vasuq puryaqmA da#de gRuNAqna: shatrU#~MrashRuNAdviqrukma#tA || 10.138.04
ayu#ddhaseno viqbhvA# vibhindaqtA dAsha#dvRutraqhA tujyA#ni tejate |
indra#syaq vajrA#dabibhedabhiqshnathaq: prAkrA#machChuqndhyUraja#hAduqShA ana#: || 10.138.05
eqtA tyA teq shrutyA#niq keva#lAq yadekaq ekaqmakRu#Norayaqj~jam |
mAqsAM viqdhAna#madadhAq adhiq dyaviq tvayAq vibhi#nnaM bharati praqdhiM piqtA || 10.138.06

sUrya#rashmiqrhari#kesha: puqrastA#tsaviqtA jyotiqruda#yAq~M aja#sram |
tasya# pUqShA pra#saqve yA#ti viqdvAnsaqmpashyaqnvishvAq bhuva#nAni goqpA: || 10.139.01
nRuqchakShA# eqSha diqvo madhya# Asta ApapriqvAnroda#sI aqntari#kSham |
sa viqshvAchI#raqbhi cha#ShTe ghRuqtAchI#rantaqrA pUrvaqmapa#raM cha keqtum || 10.139.02
rAqyo buqdhna: saqMgama#noq vasU#nAqM vishvA# rUqpAbhi cha#ShTeq shachI#bhi: |
deqva i#va saviqtA saqtyadhaqrmendroq na ta#sthau samaqre dhanA#nAm || 10.139.03
viqshvAva#suM soma gandhaqrvamApo# dadRuqshuShIqstadRuqtenAq vyA#yan |
tadaqnvavaiqdindro# rArahAqNa A#sAqM pariq sUrya#sya pariqdhI~Mra#pashyat || 10.139.04
viqshvAva#suraqbhi tanno# gRuNAtu diqvyo ga#ndhaqrvo raja#so viqmAna#: |
yadvA# ghA saqtyamuqta yanna viqdma dhiyo# hinvAqno dhiyaq inno# avyA: || 10.139.05
sasni#mavindaqchchara#Ne naqdInAqmapA#vRuNoqdduroq ashma#vrajAnAm |
prAsA#M gandhaqrvo aqmRutA#ni vochaqdindroq dakShaqM pari# jAnAdaqhInA#m || 10.139.06

agneq tavaq shravoq vayoq mahi# bhrAjante aqrchayo# vibhAvaso |
bRuha#dbhAnoq shava#sAq vAja#muqkthyaM1q# dadhA#si dAqshuShe# kave || 10.140.01
pAqvaqkava#rchA: shuqkrava#rchAq anU#navarchAq udi#yarShi bhAqnunA# |
puqtro mAqtarA# viqcharaqnnupA#vasi pRuqNakShiq roda#sI uqbhe || 10.140.02
Urjo# napAjjAtaveda: sushaqstibhiqrmanda#sva dhIqtibhi#rhiqta: |
tve iShaq: saM da#dhuqrbhUri#varpasashchiqtrota#yo vAqmajA#tA: || 10.140.03
iqraqjyanna#gne prathayasva jaqntubhi#raqsme rAyo# amartya |
sa da#rshaqtasyaq vapu#Shoq vi rA#jasi pRuqNakShi# sAnaqsiM kratu#m || 10.140.04
iqShkaqrtAra#madhvaqrasyaq prache#tasaqM kShaya#ntaqM rAdha#so maqha: |
rAqtiM vAqmasya# suqbhagA#M maqhImiShaqM dadhA#si sAnaqsiM raqyim || 10.140.05
RuqtAvA#naM mahiqShaM viqshvada#rshatamaqgniM suqmnAya# dadhire puqro janA#: |
shrutka#rNaM saqpratha#stamaM tvA giqrA daivyaqM mAnu#ShA yuqgA || 10.140.06

agneq achChA# vadeqha na#: praqtyag~gna#: suqmanA# bhava |
pra no# yachCha vishaspate dhanaqdA a#si naqstvam || 10.141.01
pra no# yachChatvaryaqmA pra bhagaq: pra bRuhaqspati#: |
pra deqvA: prota sUqnRutA# rAqyo deqvI da#dAtu na: || 10.141.02
somaqM rAjA#naqmava#seq&gniM gIqrbhirha#vAmahe |
AqdiqtyAnviShNuqM sUrya#M braqhmANa#M chaq bRuhaqspati#m || 10.141.03
iqndraqvAqyU bRuhaqspati#M suqhaveqha ha#vAmahe |
yathA# naq: sarvaq ijjanaq: saMga#tyAM suqmanAq asa#t || 10.141.04
aqryaqmaNaqM bRuhaqspatiqmindraqM dAnA#ya chodaya |
vAtaqM viShNuqM sara#svatIM saviqtAra#M cha vAqjina#m || 10.141.05
tvaM no# agne aqgnibhiqrbrahma# yaqj~jaM cha# vardhaya |
tvaM no# deqvatA#taye rAqyo dAnA#ya chodaya || 10.141.06

aqyama#gne jariqtA tve a#bhUqdapiq saha#sa: sUno naqhya1q#nyadastyApya#m |
bhaqdraM hi sharma# triqvarU#thaqmasti# ta Aqre hiMsA#nAqmapa# diqdyumA kRu#dhi || 10.142.01
praqvatte# agneq jani#mA pitUyaqta: sAqchIvaq vishvAq bhuva#nAq nyRu#~jjase |
pra sapta#yaq: pra sa#niShanta noq dhiya#: puqrashcha#ranti pashuqpA i#vaq tmanA# || 10.142.02
uqta vA uq pari# vRuNakShiq bapsa#dbaqhora#gnaq ula#pasya svadhAva: |
uqta khiqlyA uqrvarA#NAM bhavantiq mA te# heqtiM tavi#ShIM chukrudhAma || 10.142.03
yaduqdvato# niqvatoq yAsiq bapsaqtpRutha#geShi pragaqrdhinI#vaq senA# |
yaqdA teq vAto# anuqvAti# shoqchirvapte#vaq shmashru# vapasiq pra bhUma# || 10.142.04
pratya#syaq shreNa#yo dadRushraq eka#M niqyAna#M baqhavoq rathA#sa: |
bAqhU yada#gne anuqmarmRu#jAnoq nya#g~gg~guttAqnAmaqnveShiq bhUmi#m || 10.142.05
utteq shuShmA# jihatAqmutte# aqrchirutte# agne shashamAqnasyaq vAjA#: |
uchChva#~jchasvaq ni na#maq vardha#mAnaq A tvAqdya vishveq vasa#va: sadantu || 10.142.06
aqpAmiqdaM nyaya#naM samuqdrasya# niqvesha#nam |
aqnyaM kRu#NuShveqta: panthAqM tena# yAhiq vashAq~M anu# || 10.142.07
Aya#ne te paqrAya#Neq dUrvA# rohantu puqShpiNI#: |
hraqdAshcha# puqNDarI#kANi samuqdrasya# gRuqhA iqme || 10.142.08

tyaM chiqdatri#mRutaqjuraqmarthaqmashvaqM na yAta#ve |
kaqkShIva#ntaqM yadIq punAq rathaqM na kRu#Nuqtho nava#m || 10.143.01
tyaM chiqdashvaqM na vAqjina#mareqNavoq yamatna#ta |
dRuqLhaM graqnthiM na vi Shya#taqmatriqM yavi#ShThaqmA raja#: || 10.143.02
narAq daMsi#ShThAqvatra#yeq shubhrAq siShA#sataqM dhiya#: |
athAq hi vA#M diqvo na#rAq punaq: stomoq na viqshase# || 10.143.03
chiqte tadvA#M surAdhasA rAqti: su#maqtira#shvinA |
A yannaq: sada#ne pRuqthau sama#neq parSha#tho narA || 10.143.04
yuqvaM bhuqjyuM sa#muqdra A raja#sa: pAqra I#g~gkhiqtam |
yAqtamachChA# pataqtribhiqrnAsa#tyA sAqtaye# kRutam || 10.143.05
A vA#M suqmnai: shaqMyU i#vaq maMhi#ShThAq vishva#vedasA |
samaqsme bhU#ShataM naqrotsaqM na piqpyuShIqriSha#: || 10.143.06

aqyaM hi teq ama#rtyaq induqratyoq na patya#te |
dakSho# viqshvAyu#rveqdhase# || 10.144.01
aqyamaqsmAsuq kAvya# Ruqbhurvajroq dAsva#te |
aqyaM bi#bhartyUqrdhvakRu#shanaqM mada#mRuqbhurna kRutvyaqM mada#m || 10.144.02
ghRuShu#: shyeqnAyaq kRutva#na Aqsu svAsuq vaMsa#ga: |
ava# dIdhedahIqshuva#: || 10.144.03
yaM su#paqrNa: pa#rAqvata#: shyeqnasya# puqtra Abha#rat |
shaqtacha#kraqM yoq3q#&hyo# vartaqni: || 10.144.04
yaM te# shyeqnashchAru#mavRuqkaM paqdAbha#radaruqNaM mAqnamandha#sa: |
eqnA vayoq vi tAqryAyu#rjIqvasa# eqnA jA#gAra baqndhutA# || 10.144.05
eqvA tadindraq indu#nA deqveShu# chiddhArayAteq mahiq tyaja#: |
kratvAq vayoq vi tAqryAyu#: sukratoq kratvAqyamaqsmadA suqta: || 10.144.06

iqmAM kha#nAqmyoSha#dhiM vIqrudhaqM bala#vattamAm |
yayA# saqpatnIqM bAdha#teq yayA# saMviqndateq pati#m || 10.145.01
uttA#naparNeq subha#geq deva#jUteq saha#svati |
saqpatnI#M meq parA# dhamaq pati#M meq keva#laM kuru || 10.145.02
utta#rAqhamu#ttaraq uttaqredutta#rAbhya: |
athA# saqpatnIq yA mamAdha#rAq sAdha#rAbhya: || 10.145.03
naqhya#syAq nAma# gRuqbhNAmiq no aqsminra#mateq jane# |
parA#meqva pa#rAqvata#M saqpatnI#M gamayAmasi || 10.145.04
aqhama#smiq saha#mAqnAthaq tvama#si sAsaqhi: |
uqbhe saha#svatI bhUqtvI saqpatnI#M me sahAvahai || 10.145.05
upa# te&dhAqM saha#mAnAmaqbhi tvA#dhAqM sahI#yasA |
mAmanuq pra teq mano# vaqtsaM gauri#va dhAvatu paqthA vAri#va dhAvatu || 10.145.06

ara#NyAqnyara#NyAnyaqsau yA prevaq nashya#si |
kaqthA grAmaqM na pRu#chChasiq na tvAq bhIri#va vindatI3~M || 10.146.01
vRuqShAqraqvAyaq vada#teq yaduqpAva#ti chichchiqka: |
AqghAqTibhi#riva dhAqvaya#nnaraNyAqnirma#hIyate || 10.146.02
uqta gAva# ivAdantyuqta veshme#va dRushyate |
uqto a#raNyAqni: sAqyaM sha#kaqTIri#va sarjati || 10.146.03
gAmaqg~ggaiSha A hva#yatiq dArvaqg~ggaiSho apA#vadhIt |
vasa#nnaraNyAqnyAM sAqyamakru#kShaqditi# manyate || 10.146.04
na vA a#raNyAqnirha#ntyaqnyashchennAbhiqgachCha#ti |
svAqdo: phala#sya jaqgdhvAya# yathAqkAmaqM ni pa#dyate || 10.146.05
A~jja#nagandhiM suraqbhiM ba#hvaqnnAmakRu#ShIvalAm |
prAhaM mRuqgANA#M mAqtara#maraNyAqnima#shaMsiSham || 10.146.06

shratte# dadhAmi prathaqmAya# maqnyave&haqnyadvRuqtraM narya#M viqveraqpa: |
uqbhe yattvAq bhava#toq roda#sIq anuq reja#teq shuShmA#tpRuthiqvI chi#dadriva: || 10.147.01
tvaM mAqyAbhi#ranavadya mAqyina#M shravasyaqtA mana#sA vRuqtrama#rdaya: |
tvAminnaro# vRuNateq gavi#ShTiShuq tvAM vishvA#suq havyAqsviShTi#Shu || 10.147.02
aiShu# chAkandhi puruhUta sUqriShu# vRuqdhAsoq ye ma#ghavannAnaqshurmaqgham |
archa#nti toqke tana#yeq pari#ShTiShu meqdhasA#tA vAqjinaqmahra#yeq dhane# || 10.147.03
sa innu rAqya: subhRu#tasya chAkanaqnmadaqM yo a#syaq raMhyaqM chike#tati |
tvAvRu#dho maghavandAqshva#dhvaro maqkShU sa vAja#M bharateq dhanAq nRubhi#: || 10.147.04
tvaM shardhA#ya mahiqnA gRu#NAqna uqru kRu#dhi maghava~jChaqgdhi rAqya: |
tvaM no# miqtro varu#Noq na mAqyI piqtvo na da#sma dayase vibhaqktA || 10.147.05

suqShvAqNAsa# indra stuqmasi# tvA sasaqvAMsa#shcha tuvinRumNaq vAja#m |
A no# bhara suviqtaM yasya# chAqkantmanAq tanA# sanuyAmaq tvotA#: || 10.148.01
RuqShvastvami#ndra shUra jAqto dAsIqrvishaq: sUrye#Na sahyA: |
guhA# hiqtaM guhya#M gUqLhamaqpsu bi#bhRuqmasi# praqsrava#Neq na soma#m || 10.148.02
aqryo vAq giro# aqbhya#rcha viqdvAnRuShI#NAqM vipra#: sumaqtiM cha#kAqna: |
te syA#maq ye raqNaya#ntaq somai#reqnota tubhya#M rathoLha bhaqkShai: || 10.148.03
iqmA brahme#ndraq tubhya#M shaMsiq dA nRubhyo# nRuqNAM shU#raq shava#: |
tebhi#rbhavaq sakra#tuqryeShu# chAqkannuqta trA#yasva gRuNaqta uqta stIn || 10.148.04
shruqdhI hava#mindra shUraq pRuthyA# uqta sta#vase veqnyasyAqrkai: |
A yasteq yoni#M ghRuqtava#ntaqmasvA#rUqrmirna nimnairdra#vayantaq vakvA#: || 10.148.05

saqviqtA yaqntrai: pRu#thiqvIma#ramNAdaskambhaqne sa#viqtA dyAma#dRuMhat |
ashva#mivAdhukShaqddhuni#maqntari#kShamaqtUrte# baqddhaM sa#viqtA sa#muqdram || 10.149.01
yatrA# samuqdra: ska#bhiqto vyaunaqdapA#M napAtsaviqtA tasya# veda |
atoq bhUrata# Aq utthi#taqM rajo&toq dyAvA#pRuthiqvI a#prathetAm || 10.149.02
paqshchedamaqnyada#bhavaqdyaja#traqmama#rtyasyaq bhuva#nasya bhUqnA |
suqpaqrNo aqg~gga sa#viqturgaqrutmAqnpUrvo# jAqta: sa u# aqsyAnuq dharma# || 10.149.03
gAva# ivaq grAmaqM yUyu#dhiriqvAshvA#nvAqshreva# vaqtsaM suqmanAq duhA#nA |
pati#riva jAqyAmaqbhi noq nye#tu dhaqrtA diqva: sa#viqtA viqshvavA#ra: || 10.149.04
hira#NyastUpa: savitaqryathA# tvAg~ggiraqso juqhve vAje# aqsmin |
eqvA tvArchaqnnava#seq vanda#mAnaq: soma#syevAqMshuM prati# jAgarAqham || 10.149.05

sami#ddhashchiqtsami#dhyase deqvebhyo# havyavAhana |
Aqdiqtyai ruqdrairvasu#bhirnaq A ga#hi mRuLIqkAya# naq A ga#hi || 10.150.01
iqmaM yaqj~jamiqdaM vacho# jujuShAqNa uqpAga#hi |
martA#sastvA samidhAna havAmahe mRuLIqkAya# havAmahe || 10.150.02
tvAmu# jAqtave#dasaM viqshvavA#raM gRuNe dhiqyA |
agne# deqvA~M A va#ha na: priqyavra#tAnmRuLIqkAya# priqyavra#tAn || 10.150.03
aqgnirdeqvo deqvAnA#mabhavatpuqrohi#toq&gniM ma#nuqShyAq3q# RuSha#yaq: samI#dhire |
aqgniM maqho dhana#sAtAvaqhaM hu#ve mRuLIqkaM dhana#sAtaye || 10.150.04
aqgniratri#M bhaqradvA#jaqM gavi#ShThiraqM prAva#nnaq: kaNva#M traqsada#syumAhaqve |
aqgniM vasi#ShTho havate puqrohi#to mRuLIqkAya# puqrohi#ta: || 10.150.05

shraqddhayAqgni: sami#dhyate shraqddhayA# hUyate haqvi: |
shraqddhAM bhaga#sya mUqrdhaniq vachaqsA ve#dayAmasi || 10.151.01
priqyaM shra#ddheq dada#ta: priqyaM shra#ddheq didA#sata: |
priqyaM bhoqjeShuq yajva#sviqdaM ma# udiqtaM kRu#dhi || 10.151.02
yathA# deqvA asu#reShu shraqddhAmuqgreShu# chakriqre |
eqvaM bhoqjeShuq yajva#svaqsmAka#mudiqtaM kRu#dhi || 10.151.03
shraqddhAM deqvA yaja#mAnA vAqyugo#pAq upA#sate |
shraqddhAM hRu#daqyya1q#yAkU#tyA shraqddhayA# vindateq vasu# || 10.151.04
shraqddhAM prAqtarha#vAmahe shraqddhAM maqdhyaMdi#naqM pari# |
shraqddhAM sUrya#sya niqmruchiq shraddheq shraddhA#payeqha na#: || 10.151.05

shAqsa iqtthA maqhA~M a#syamitrakhAqdo adbhu#ta: |
na yasya# haqnyateq sakhAq na jIya#teq kadA# chaqna || 10.152.01
svaqstiqdA viqshaspati#rvRutraqhA vi#mRuqdho vaqshI |
vRuShendra#: puqra e#tu na: somaqpA a#bhayaMkaqra: || 10.152.02
vi rakShoq vi mRudho# jahiq vi vRuqtrasyaq hanU# ruja |
vi maqnyumi#ndra vRutrahannaqmitra#syAbhiqdAsa#ta: || 10.152.03
vi na# indraq mRudho# jahi nIqchA ya#chCha pRutanyaqta: |
yo aqsmA~M a#bhiqdAsaqtyadha#raM gamayAq tama#: || 10.152.04
ape#ndra dviShaqto mano&paq jijyA#sato vaqdham |
vi maqnyo: sharma# yachChaq varI#yo yavayA vaqdham || 10.152.05

Iqg~gkhaya#ntIrapaqsyuvaq indra#M jAqtamupA#sate |
bheqjAqnAsa#: suqvIrya#m || 10.153.01
tvami#ndraq balAqdadhiq saha#so jAqta oja#sa: |
tvaM vRu#ShaqnvRuSheda#si || 10.153.02
tvami#ndrAsi vRutraqhA vya1q#ntari#kShamatira: |
uddyAma#stabhnAq oja#sA || 10.153.03
tvami#ndra saqjoSha#samaqrkaM bi#bharShi bAqhvo: |
vajraqM shishA#naq oja#sA || 10.153.04
tvami#ndrAbhiqbhUra#siq vishvA# jAqtAnyoja#sA |
sa vishvAq bhuvaq Abha#va: || 10.153.05

somaq eke#bhya: pavate ghRuqtamekaq upA#sate |
yebhyoq madhu# praqdhAva#tiq tA~Mshchi#deqvApi# gachChatAt || 10.154.01
tapa#sAq ye a#nAdhRuqShyAstapa#sAq ye sva#ryaqyu: |
tapoq ye cha#kriqre mahaqstA~Mshchi#deqvApi# gachChatAt || 10.154.02
ye yudhya#nte praqdhane#Shuq shUrA#soq ye ta#nUqtyaja#: |
ye vA# saqhasra#dakShiNAqstA~Mshchi#deqvApi# gachChatAt || 10.154.03
ye chiqtpUrva# RutaqsApa# RuqtAvA#na RutAqvRudha#: |
piqtR^Intapa#svato yamaq tA~Mshchi#deqvApi# gachChatAt || 10.154.04
saqhasra#NIthA: kaqvayoq ye go#pAqyantiq sUrya#m |
RuShIqntapa#svato yama tapoqjA~M api# gachChatAt || 10.154.05

arA#yiq kANeq vika#Te giqriM ga#chCha sadAnve |
shiqrimbi#Thasyaq satva#bhiqstebhi#ShTvA chAtayAmasi || 10.155.01
chaqtto iqtashchaqttAmutaq: sarvA# bhrUqNAnyAqruShI# |
aqrAqyya#M brahmaNaspateq tIkShNa#shRuNgodRuqShanni#hi || 10.155.02
aqdo yaddAruq plava#teq sindho#: pAqre a#pUruqSham |
tadA ra#bhasva durhaNoq tena# gachCha parastaqram || 10.155.03
yaddhaq prAchIqraja#gaqntoro# maNDUradhANikI: |
haqtA indra#syaq shatra#vaq: sarve# budbuqdayA#shava: || 10.155.04
parIqme gAma#neShataq paryaqgnima#hRuShata |
deqveShva#krataq shravaq: ka iqmA~M A da#dharShati || 10.155.05

aqgniM hi#nvantu noq dhiyaq: sapti#mAqshumi#vAqjiShu# |
tena# jeShmaq dhana#Mdhanam || 10.156.01
yayAq gA AqkarA#maheq sena#yAgneq tavoqtyA |
tAM no# hinva maqghatta#ye || 10.156.02
Agne# sthUqraM raqyiM bha#ra pRuqthuM goma#ntamaqshvina#m |
aqg~gdhi khaM vaqrtayA# paqNim || 10.156.03
agneq nakSha#tramaqjaraqmA sUrya#M rohayo diqvi |
dadhaqjjyotiqrjane#bhya: || 10.156.04
agne# keqturviqshAma#siq preShThaq: shreShTha# upasthaqsat |
bodhA# stoqtre vayoq dadha#t || 10.156.05

iqmA nu kaqM bhuva#nA sIShadhAqmendra#shchaq vishve# cha deqvA: || 10.157.01
yaqj~jaM cha# nastaqnva#M cha praqjAM chA#diqtyairindra#: saqha chI#kL^ipAti || 10.157.02
Aqdiqtyairindraq: saga#No maqrudbhi#raqsmAka#M bhUtvaviqtA taqnUnA#m || 10.157.03
haqtvAya# deqvA asu#rAqnyadAya#ndeqvA de#vaqtvama#bhiqrakSha#mANA: || 10.157.04
praqtya~jcha#maqrkama#nayaq~jChachI#bhiqrAditsvaqdhAmi#ShiqrAM parya#pashyan || 10.157.05

sUryo# no diqvaspA#tuq vAto# aqntari#kShAt |
aqgnirnaq: pArthi#vebhya: || 10.158.01
joShA# savitaqryasya# teq hara#: shaqtaM saqvA~M arha#ti |
pAqhi no# diqdyutaq: pata#ntyA: || 10.158.02
chakShu#rno deqva: sa#viqtA chakShu#rna uqta parva#ta: |
chakShu#rdhAqtA da#dhAtu na: || 10.158.03
chakShu#rno dhehiq chakShu#Sheq chakShu#rviqkhyai taqnUbhya#: |
saM cheqdaM vi cha# pashyema || 10.158.04
suqsaqMdRusha#M tvA vaqyaM prati# pashyema sUrya |
vi pa#shyema nRuqchakSha#sa: || 10.158.05

udaqsau sUryo# agAqdudaqyaM mA#maqko bhaga#: |
aqhaM tadvi#dvaqlA pati#maqbhya#sAkShi viShAsaqhi: || 10.159.01
aqhaM keqturaqhaM mUqrdhAhamuqgrA viqvAcha#nI |
mamedanuq kratuqM pati#: sehAqnAyA# uqpAcha#ret || 10.159.02
mama# puqtrA: sha#truqhaNo&tho# me duhiqtA viqrAT |
uqtAhama#smi saMjaqyA patyau# meq shloka# uttaqma: || 10.159.03
yenendro# haqviShA# kRuqtvyabha#vaddyuqmnyu#ttaqma: |
iqdaM tada#kri devA asapaqtnA kilA#bhuvam || 10.159.04
aqsaqpaqtnA sa#patnaqghnI jaya#ntyabhiqbhUva#rI |
AvRu#kShamaqnyAsAqM varchoq rAdhoq asthe#yasAmiva || 10.159.05
sama#jaiShamiqmA aqhaM saqpatnI#rabhiqbhUva#rI |
yathAqhamaqsya vIqrasya# viqrAjA#niq jana#sya cha || 10.159.06

tIqvrasyAqbhiva#yaso aqsya pA#hi sarvaraqthA vi harI# iqha mu#~jcha |
indraq mA tvAq yaja#mAnAso aqnye ni rI#ramaqntubhya#miqme suqtAsa#: || 10.160.01
tubhya#M suqtAstubhya#muq sotvA#saqstvAM giraq: shvAtryAq A hva#yanti |
indreqdamaqdya sava#naM juShAqNo vishva#sya viqdvA~M iqha pA#hiq soma#m || 10.160.02
ya u#shaqtA mana#sAq soma#masmai sarvahRuqdA deqvakA#ma: suqnoti# |
na gA indraqstasyaq parA# dadAti prashaqstamichchAru#masmai kRuNoti || 10.160.03
anu#spaShTo bhavatyeqSho a#syaq yo a#smai reqvAnna suqnotiq soma#m |
nira#raqtnau maqghavAq taM da#dhAti brahmaqdviSho# haqntyanA#nudiShTa: || 10.160.04
aqshvAqyanto# gaqvyanto# vAqjaya#ntoq havA#maheq tvopa#gantaqvA u# |
AqbhUSha#ntaste sumaqtau navA#yAM vaqyami#ndra tvA shuqnaM hu#vema || 10.160.05

muq~jchAmi# tvA haqviShAq jIva#nAyaq kama#j~jAtayaqkShmAduqta rA#jayaqkShmAt |
grAhi#rjaqgrAhaq yadi# vaiqtade#naqM tasyA# indrAgnIq pra mu#muktamenam || 10.161.01
yadi# kShiqtAyuqryadi# vAq pare#toq yadi# mRuqtyora#ntiqkaM nI#ta eqva |
tamA ha#rAmiq nirRu#teruqpasthAqdaspA#rShamenaM shaqtashA#radAya || 10.161.02
saqhaqsrAqkSheNa# shaqtashA#radena shaqtAyu#ShA haqviShAhA#rShamenam |
shaqtaM yatheqmaM shaqradoq nayAqtIndroq vishva#sya duriqtasya# pAqram || 10.161.03
shaqtaM jI#va shaqradoq vardha#mAna: shaqtaM he#maqntA~jChaqtamu# vasaqntAn |
shaqtami#ndrAqgnI sa#viqtA bRuhaqspati#: shaqtAyu#ShA haqviSheqmaM puna#rdu: || 10.161.04
AhA#rShaqM tvAvi#daM tvAq punaqrAgA#: punarnava |
sarvA#g~ggaq sarva#M teq chakShuq: sarvaqmAyu#shcha te&vidam || 10.161.05

brahma#NAqgni: sa#MvidAqno ra#kShoqhA bA#dhatAmiqta: |
amI#vAq yasteq garbha#M duqrNAmAq yoni#mAqshaye# || 10.162.01
yasteq garbhaqmamI#vA duqrNAmAq yoni#mAqshaye# |
aqgniShTaM brahma#NA saqha niShkraqvyAda#manInashat || 10.162.02
yasteq hanti# paqtaya#ntaM niShaqtsnuM ya: sa#rIsRuqpam |
jAqtaM yasteq jighA#Msatiq tamiqto nA#shayAmasi || 10.162.03
yasta# UqrU viqhara#tyantaqrA dampa#tIq shaye# |
yoniqM yo aqntarAqreLhiq tamiqto nA#shayAmasi || 10.162.04
yastvAq bhrAtAq pati#rbhUqtvA jAqro bhUqtvA niqpadya#te |
praqjAM yasteq jighA#Msatiq tamiqto nA#shayAmasi || 10.162.05
yastvAq svapne#naq tama#sA mohayiqtvA niqpadya#te |
praqjAM yasteq jighA#Msatiq tamiqto nA#shayAmasi || 10.162.06

aqkShIbhyA#M teq nAsi#kAbhyAqM karNA#bhyAqM Chubu#kAqdadhi# |
yakShma#M shIrShaqNya#M maqstiShkA#jjiqhvAyAq vi vRu#hAmi te || 10.163.01
grIqvAbhya#sta uqShNihA#bhyaq: kIka#sAbhyo anUqkyA#t |
yakShma#M doShaqNya1q#maMsA#bhyAM bAqhubhyAqM vi vRu#hAmi te || 10.163.02
Aqntrebhya#steq gudA#bhyo vaniqShThorhRuda#yAqdadhi# |
yakShmaqM mata#snAbhyAM yaqkna: plAqshibhyoq vi vRu#hAmi te || 10.163.03
UqrubhyA#M te aShThIqvadbhyAqM pArShNi#bhyAqM prapa#dAbhyAm |
yakShmaqM shroNi#bhyAqM bhAsa#dAqdbhaMsa#soq vi vRu#hAmi te || 10.163.04
meha#nAdvanaqMkara#NAqlloma#bhyaste naqkhebhya#: |
yakShmaqM sarva#smAdAqtmanaqstamiqdaM vi vRu#hAmi te || 10.163.05
ag~ggA#dag~ggAqllomno#lomno jAqtaM parva#NiparvaNi |
yakShmaqM sarva#smAdAqtmanaqstamiqdaM vi vRu#hAmi te || 10.163.06

ape#hi manasaspaqte&pa# krAma paqrashcha#ra |
paqro nirRu#tyAq A cha#kShva bahuqdhA jIva#toq mana#: || 10.164.01
bhaqdraM vai vara#M vRuNate bhaqdraM yu#~jjantiq dakShi#Nam |
bhaqdraM vai#vasvaqte chakShu#rbahuqtrA jIva#toq mana#: || 10.164.02
yadAqshasA# niq:shasA#bhiqshaso#pAriqma jAgra#toq yatsvaqpanta#: |
aqgnirvishvAqnyapa# duShkRuqtAnyaju#ShTAnyAqre aqsmadda#dhAtu || 10.164.03
yadi#ndra brahmaNaspate&bhidroqhaM charA#masi |
prache#tA na Ag~ggiraqso dvi#ShaqtAM pAqtvaMha#sa: || 10.164.04
ajai#ShmAqdyAsa#nAmaq chAbhUqmAnA#gaso vaqyam |
jAqgraqtsvaqpna: sa#Mkaqlpa: pAqpo yaM dviqShmastaM sa Ru#chChatuq yo noq dveShTiq tamRu#chChatu || 10.164.05

devA#: kaqpota# iShiqto yadiqchChandUqto nirRu#tyA iqdamA#jaqgAma# |
tasmA# archAma kRuqNavA#maq niShkRu#tiqM shaM no# astu dviqpadeq shaM chatu#Shpade || 10.165.01
shiqva: kaqpota# iShiqto no# astvanAqgA de#vA: shakuqno gRuqheShu# |
aqgnirhi vipro# juqShatA#M haqvirnaq: pari# heqti: paqkShiNI# no vRuNaktu || 10.165.02
heqti: paqkShiNIq na da#bhAtyaqsmAnAqShTryAM paqdaM kRu#Nute agniqdhAne# |
shaM noq gobhya#shchaq puru#ShebhyashchAstuq mA no# hiMsIdiqha de#vA: kaqpota#: || 10.165.03
yadulU#koq vada#ti moqghameqtadyatkaqpota#: paqdamaqgnau kRuqNoti# |
yasya# dUqta: prahi#ta eqSha eqtattasmai# yaqmAyaq namo# astu mRuqtyave# || 10.165.04
RuqchA kaqpota#M nudata praqNodaqmiShaqM mada#ntaq: pariq gAM na#yadhvam |
saqMyoqpaya#nto duriqtAniq vishvA# hiqtvA naq UrjaqM pra pa#tAqtpati#ShTha: || 10.165.05

RuqShaqbhaM mA# samAqnAnA#M saqpatnA#nAM viShAsaqhim |
haqntAraqM shatrU#NAM kRudhi viqrAjaqM gopa#tiqM gavA#m || 10.166.01
aqhama#smi sapatnaqhendra# iqvAri#ShToq akSha#ta: |
aqdha: saqpatnA# me paqdoriqme sarve# aqbhiShThi#tA: || 10.166.02
atraiqva vo&pi# nahyAmyuqbhe ArtnI# ivaq jyayA# |
vAcha#spateq ni She#dheqmAnyathAq madadha#raqM vadA#n || 10.166.03
aqbhiqbhUraqhamAga#maM viqshvaka#rmeNaq dhAmnA# |
A va#shchiqttamA vo# vraqtamA voq&haM sami#tiM dade || 10.166.04
yoqgaqkSheqmaM va# AqdAyAqhaM bhU#yAsamuttaqma A vo# mUqrdhAna#makramIm |
aqdhaqspaqdAnmaq udva#data maqNDUkA# ivodaqkAnmaqNDUkA# udaqkAdi#va || 10.166.05

tubhyeqdami#ndraq pari# Shichyateq madhuq tvaM suqtasya# kaqlasha#sya rAjasi |
tvaM raqyiM pu#ruqvIrA#mu naskRudhiq tvaM tapa#: pariqtapyA#jayaq: sva#: || 10.167.01
svaqrjitaqM mahi# mandAqnamandha#soq havA#maheq pari# shaqkraM suqtA~M upa# |
iqmaM no# yaqj~jamiqha boqdhyA ga#hiq spRudhoq jaya#ntaM maqghavA#namImahe || 10.167.02
soma#syaq rAj~joq varu#Nasyaq dharma#Niq bRuhaqspateqranu#matyA uq sharma#Ni |
tavAqhamaqdya ma#ghavaqnnupa#stutauq dhAtaqrvidhA#ta: kaqlashA#~M abhakShayam || 10.167.03
prasU#to bhaqkShama#karaM chaqrAvapiq stoma#M cheqmaM pra#thaqma: sUqrirunmRu#je |
suqte sAqtenaq yadyAga#maM vAqM prati# vishvAmitrajamadagnIq dame# || 10.167.04

vAta#syaq nu ma#hiqmAnaqM ratha#sya ruqjanne#ti staqnaya#nnasyaq ghoSha#: |
diqviqspRugyA#tyaruqNAni# kRuqNvannuqto e#ti pRuthiqvyA reqNumasya#n || 10.168.01
saM prera#teq anuq vAta#sya viqShThA aina#M gachChantiq sama#naqM na yoShA#: |
tAbhi#: saqyuksaqratha#M deqva I#yateq&sya vishva#syaq bhuva#nasyaq rAjA# || 10.168.02
aqntari#kShe paqthibhiqrIya#mAnoq na ni vi#shate kataqmachchaqnAha#: |
aqpAM sakhA# prathamaqjA RuqtAvAq kva# svijjAqta: kutaq A ba#bhUva || 10.168.03
AqtmA deqvAnAqM bhuva#nasyaq garbho# yathAvaqshaM cha#rati deqva eqSha: |
ghoShAq ida#sya shRuNvireq na rUqpaM tasmaiq vAtA#ya haqviShA# vidhema || 10.168.04

maqyoqbhUrvAto# aqbhi vA#tUqsrA Urja#svatIqroSha#dhIqrA ri#shantAm |
pIva#svatIrjIqvadha#nyA: pibantvavaqsAya# paqdvate# rudra mRuLa || 10.169.01
yA: sarU#pAq virU#pAq eka#rUpAq yAsA#maqgniriShTyAq nAmA#niq veda# |
yA ag~ggi#rasaqstapa#seqha chaqkrustAbhya#: parjanyaq mahiq sharma# yachCha || 10.169.02
yA deqveShu# taqnva1q#maira#yantaq yAsAqM somoq vishvA# rUqpANiq veda# |
tA aqsmabhyaqM paya#sAq pinva#mAnA: praqjAva#tIrindra goqShThe ri#rIhi || 10.169.03
praqjApa#tiqrmahya#meqtA rarA#Noq vishvai#rdeqvai: piqtRubhi#: saMvidAqna: |
shiqvA: saqtIrupa# no goqShThamAkaqstAsA#M vaqyaM praqjayAq saM sa#dema || 10.169.04

viqbhrADbRuqhatpi#batu soqmyaM madhvAyuqrdadha#dyaqj~japa#tAqvavi#hrutam |
vAta#jUtoq yo a#bhiqrakSha#tiq tmanA# praqjA: pu#poSha puruqdhA vi rA#jati || 10.170.01
viqbhrADbRuqhatsubhRu#taM vAjaqsAta#maqM dharma#ndiqvo dhaqruNe# saqtyamarpi#tam |
aqmiqtraqhA vRu#traqhA da#syuqhanta#maqM jyoti#rjaj~je asuraqhA sa#patnaqhA || 10.170.02
iqdaM shreShThaqM jyoti#ShAqM jyoti#ruttaqmaM vi#shvaqjiddha#naqjidu#chyate bRuqhat |
viqshvaqbhrADbhrAqjo mahiq sUryo# dRuqsha uqru pa#pratheq sahaq ojoq achyu#tam || 10.170.03
viqbhrAjaq~jjyoti#ShAq sva1q#raga#chCho rochaqnaM diqva: |
yeneqmA vishvAq bhuva#nAqnyAbhRu#tA viqshvaka#rmaNA viqshvade#vyAvatA || 10.170.04

tvaM tyamiqTatoq rathaqmindraq prAva#: suqtAva#ta: |
ashRu#No: soqminoq hava#m || 10.171.01
tvaM maqkhasyaq dodha#taq: shiro&va# tvaqcho bha#ra: |
aga#chCha: soqmino# gRuqham || 10.171.02
tvaM tyami#ndraq martya#mAstrabuqdhnAya# veqnyam |
muhu#: shrathnA manaqsyave# || 10.171.03
tvaM tyami#ndraq sUrya#M paqshchA santa#M puqraskRu#dhi |
deqvAnA#M chittiqro vasha#m || 10.171.04

A yA#hiq vana#sA saqha gAva#: sachanta vartaqniM yadUdha#bhi: || 10.172.01
A yA#hiq vasvyA# dhiqyA maMhi#ShTho jAraqyanma#kha: suqdAnu#bhi: || 10.172.02
piqtuqbhRutoq na tantuqmitsuqdAna#vaq: prati# dadhmoq yajA#masi || 10.172.03
uqShA apaq svasuqstamaq: saM va#rtayati vartaqniM su#jAqtatA# || 10.172.04

A tvA#hArShamaqntare#dhi dhruqvastiqShThAvi#chAchali: |
visha#stvAq sarvA# vA~jChantuq mA tvadrAqShTramadhi# bhrashat || 10.173.01
iqhaivaidhiq mApa# chyoShThAq: parva#ta iqvAvi#chAchali: |
indra# iveqha dhruqvasti#ShTheqha rAqShTramu# dhAraya || 10.173.02
iqmamindro# adIdharaddhruqvaM dhruqveNa# haqviShA# |
tasmaiq somoq adhi# bravaqttasmA# uq brahma#Naqspati#: || 10.173.03
dhruqvA dyaurdhruqvA pRu#thiqvI dhruqvAsaq: parva#tA iqme |
dhruqvaM vishva#miqdaM jaga#ddhruqvo rAjA# viqshAmaqyam || 10.173.04
dhruqvaM teq rAjAq varu#No dhruqvaM deqvo bRuhaqspati#: |
dhruqvaM taq indra#shchAqgnishcha# rAqShTraM dhA#rayatAM dhruqvam || 10.173.05
dhruqvaM dhruqveNa# haqviShAqbhi soma#M mRushAmasi |
atho# taq indraq: keva#lIqrvisho# baliqhRuta#skarat || 10.173.06

aqbhIqvaqrtena# haqviShAq yenendro# abhivAvRuqte |
tenAqsmAnbra#hmaNaspateq&bhi rAqShTrAya# vartaya || 10.174.01
aqbhiqvRutya# saqpatnA#naqbhi yA noq arA#taya: |
aqbhi pRu#taqnyanta#M tiShThAqbhi yo na# iraqsyati# || 10.174.02
aqbhi tvA# deqva: sa#viqtAbhi somo# avIvRutat |
aqbhi tvAq vishvA# bhUqtAnya#bhIvaqrto yathAsa#si || 10.174.03
yenendro# haqviShA# kRuqtvyabha#vaddyuqmnyu#ttaqma: |
iqdaM tada#kri devA asapaqtna: kilA#bhuvam || 10.174.04
aqsaqpaqtna: sa#patnaqhAbhirA#ShTro viShAsaqhi: |
yathAqhame#ShAM bhUqtAnA#M viqrAjA#niq jana#sya cha || 10.174.05

pra vo# grAvANa: saviqtA deqva: su#vatuq dharma#NA |
dhUqrShu yu#jyadhvaM sunuqta || 10.175.01
grAvA#Noq apa# duqchChunAqmapa# sedhata durmaqtim |
uqsrA: ka#rtana bheShaqjam || 10.175.02
grAvA#Naq upa#reqShvA ma#hIqyante# saqjoSha#sa: |
vRuShNeq dadha#toq vRuShNya#m || 10.175.03
grAvA#Na: saviqtA nu vo# deqva: su#vatuq dharma#NA |
yaja#mAnAya sunvaqte || 10.175.04

pra sUqnava# RubhUqNAM bRuqhanna#vanta vRuqjanA# |
kShAmAq ye viqshvadhA#yaqso&shna#ndheqnuM na mAqtara#m || 10.176.01
pra deqvaM deqvyA dhiqyA bhara#tA jAqtave#dasam |
haqvyA no# vakShadAnuqShak || 10.176.02
aqyamuq Shya pra de#vaqyurhotA# yaqj~jAya# nIyate |
rathoq na yoraqbhIvRu#toq ghRuNI#vA~jchetatiq tmanA# || 10.176.03
aqyamaqgniru#ruShyatyaqmRutA#divaq janma#na: |
saha#sashchiqtsahI#yAndeqvo jIqvAta#ve kRuqta: || 10.176.04

paqtaqMgamaqktamasu#rasya mAqyayA# hRuqdA pa#shyantiq mana#sA vipaqshchita#: |
saqmuqdre aqnta: kaqvayoq vi cha#kShateq marI#chInAM paqdami#chChanti veqdhasa#: || 10.177.01
paqtaqMgo vAchaqM mana#sA bibhartiq tAM ga#ndhaqrvo#&vadaqdgarbhe# aqnta: |
tAM dyota#mAnAM svaqrya#M manIqShAmRuqtasya# paqde kaqvayoq ni pA#nti || 10.177.02
apa#shyaM goqpAmani#padyamAnaqmA chaq parA# cha paqthibhiqshchara#ntam |
sa saqdhrIchIq: sa viShU#chIqrvasA#naq A va#rIvartiq bhuva#neShvaqnta: || 10.177.03

tyamUq Shu vAqjina#M deqvajU#taM saqhAvA#naM taruqtAraqM rathA#nAm |
ari#ShTanemiM pRutaqnAja#mAqshuM svaqstayeq tArkShya#miqhA hu#vema || 10.178.01
indra#syeva rAqtimAqjohu#vAnA: svaqstayeq nAva#miqvA ru#hema |
urvIq na pRuthvIq bahu#leq gabhI#req mA vAqmetauq mA pare#tau riShAma || 10.178.02
saqdyashchiqdya: shava#sAq pa~jcha# kRuqShTI: sUrya# ivaq jyoti#ShAqpastaqtAna# |
saqhaqsraqsA: sha#taqsA a#syaq raMhiqrna smA# varante yuvaqtiM na sharyA#m || 10.178.03

utti#ShThaqtAva# pashyaqtendra#sya bhAqgamRuqtviya#m |
yadi# shrAqto juqhota#naq yadyashrA#to mamaqttana# || 10.179.01
shrAqtaM haqviro Shvi#ndraq pra yA#hi jaqgAmaq sUroq adhva#noq vima#dhyam |
pari# tvAsate niqdhibhiq: sakhA#ya: kulaqpA na vrAqjapa#tiqM chara#ntam || 10.179.02
shrAqtaM ma#nyaq Udha#ni shrAqtamaqgnau sushrA#taM manyeq tadRuqtaM navI#ya: |
mAdhya#Mdinasyaq sava#nasya daqdhna: pibe#ndra vajrinpurukRujjuShAqNa: || 10.179.03

pra sa#sAhiShe puruhUtaq shatrUq~jjyeShTha#steq shuShma# iqha rAqtira#stu |
indrA bha#raq dakShi#NenAq vasU#niq patiq: sindhU#nAmasi reqvatI#nAm || 10.180.01
mRuqgo na bhIqma: ku#chaqro gi#riqShThA: pa#rAqvataq A ja#ganthAq para#syA: |
sRuqkaM saqMshAya# paqvimi#ndra tiqgmaM vi shatrU#ntALhiq vi mRudho# nudasva || 10.180.02
indra# kShaqtramaqbhi vAqmamojo&jA#yathA vRuShabha charShaNIqnAm |
apA#nudoq jana#mamitraqyanta#muqruM deqvebhyo# akRuNoru loqkam || 10.180.03

pratha#shchaq yasya# saqpratha#shchaq nAmAnu#ShTubhasya haqviSho# haqviryat |
dhAqturdyutA#nAtsaviqtushchaq viShNo# rathaMtaqramA ja#bhArAq vasi#ShTha: || 10.181.01
avi#ndaqnte ati#hitaqM yadAsI#dyaqj~jasyaq dhAma# paraqmaM guhAq yat |
dhAqturdyutA#nAtsaviqtushchaq viShNo#rbhaqradvA#jo bRuqhadA cha#kre aqgne: || 10.181.02
te#&vindaqnmana#sAq dIdhyA#nAq yaju#: ShkaqnnaM pra#thaqmaM de#vaqyAna#m |
dhAqturdyutA#nAtsaviqtushchaq viShNoqrA sUryA#dabharanghaqrmameqte || 10.181.03

bRuhaqspati#rnayatu duqrgahA# tiqra: puna#rneShadaqghasha#MsAyaq manma# |
kShiqpadasha#stiqmapa# durmaqtiM haqnnathA# karaqdyaja#mAnAyaq shaM yo: || 10.182.01
narAqshaMso# no&vatu prayAqje shaM no# astvanuyAqjo have#Shu |
kShiqpadasha#stiqmapa# durmaqtiM haqnnathA# karaqdyaja#mAnAyaq shaM yo: || 10.182.02
tapu#rmUrdhA tapatu raqkShasoq ye bra#hmaqdviShaq: shara#veq hantaqvA u# |
kShiqpadasha#stiqmapa# durmaqtiM haqnnathA# karaqdyaja#mAnAyaq shaM yo: || 10.182.03

apa#shyaM tvAq mana#sAq cheki#tAnaqM tapa#so jAqtaM tapa#soq vibhU#tam |
iqha praqjAmiqha raqyiM rarA#Naq: pra jA#yasva praqjayA# putrakAma || 10.183.01
apa#shyaM tvAq mana#sAq dIdhyA#nAqM svAyA#M taqnU Rutvyeq nAdha#mAnAm |
upaq mAmuqchchA yu#vaqtirba#bhUyAq: pra jA#yasva praqjayA# putrakAme || 10.183.02
aqhaM garbha#madadhAqmoSha#dhIShvaqhaM vishve#Shuq bhuva#neShvaqnta: |
aqhaM praqjA a#janayaM pRuthiqvyAmaqhaM jani#bhyo apaqrIShu# puqtrAn || 10.183.03

viShNuqryoni#M kalpayatuq tvaShTA# rUqpANi# piMshatu |
A si#~jchatu praqjApa#tirdhAqtA garbha#M dadhAtu te || 10.184.01
garbha#M dhehi sinIvAliq garbha#M dhehi sarasvati |
garbha#M te aqshvinau# deqvAvA dha#ttAqM puShka#rasrajA || 10.184.02
hiqraqNyayI# aqraNIq yaM niqrmantha#to aqshvinA# |
taM teq garbha#M havAmahe dashaqme mAqsi sUta#ve || 10.184.03

mahi# trIqNAmavo#&stu dyuqkShaM miqtrasyA#ryaqmNa: |
duqrAqdharShaqM varu#Nasya || 10.185.01
naqhi teShA#maqmA chaqna nAdhva#su vAraqNeShu# |
Ishe# riqpuraqghasha#Msa: || 10.185.02
yasmai# puqtrAsoq adi#teq: pra jIqvaseq martyA#ya |
jyotiqryachChaqntyaja#sram || 10.185.03

vAtaq A vA#tu bheShaqjaM shaqmbhu ma#yoqbhu no# hRuqde |
pra Naq AyU#MShi tAriShat || 10.186.01
uqta vA#ta piqtAsi# na uqta bhrAtoqta naq: sakhA# |
sa no# jIqvAta#ve kRudhi || 10.186.02
yadaqdo vA#ta te gRuqheq3q#&mRuta#sya niqdhirhiqta: |
tato# no dehi jIqvase# || 10.186.03

prAgnayeq vAcha#mIraya vRuShaqbhAya# kShitIqnAm |
sa na#: parShaqdatiq dviSha#: || 10.187.01
ya: para#syA: parAqvata#stiqro dhanvA#tiqrocha#te |
sa na#: parShaqdatiq dviSha#: || 10.187.02
yo rakShA#Msi niqjUrva#tiq vRuShA# shuqkreNa# shoqchiShA# |
sa na#: parShaqdatiq dviSha#: || 10.187.03
yo vishvAqbhi viqpashya#tiq bhuva#nAq saM chaq pashya#ti |
sa na#: parShaqdatiq dviSha#: || 10.187.04
yo aqsya pAqre raja#sa: shuqkro aqgnirajA#yata |
sa na#: parShaqdatiq dviSha#: || 10.187.05

pra nUqnaM jAqtave#dasaqmashva#M hinota vAqjina#m |
iqdaM no# baqrhirAqsade# || 10.188.01
aqsya pra jAqtave#dasoq vipra#vIrasya mIqLhuSha#: |
maqhImi#yarmi suShTuqtim || 10.188.02
yA rucho# jAqtave#daso devaqtrA ha#vyaqvAha#nI: |
tAbhi#rno yaqj~jami#nvatu || 10.188.03

AyaM gau: pRushni#rakramIqdasa#danmAqtara#M puqra: |
piqtara#M cha praqyansva#: || 10.189.01
aqntashcha#rati rochaqnAsya prAqNAda#pAnaqtI |
vya#khyanmahiqSho diva#m || 10.189.02
triqMshaddhAmaq vi rA#jatiq vAkpa#taqMgAya# dhIyate |
pratiq vastoqrahaq dyubhi#: || 10.189.03

RuqtaM cha# saqtyaM chAqbhI#ddhAqttapaqso&dhya#jAyata |
tatoq rAtrya#jAyataq tata#: samuqdro a#rNaqva: || 10.190.01
saqmuqdrAda#rNaqvAdadhi# saMvatsaqro a#jAyata |
aqhoqrAqtrANi# viqdadhaqdvishva#sya miShaqto vaqshI || 10.190.02
sUqryAqchaqndraqmasau# dhAqtA ya#thApUqrvama#kalpayat |
diva#M cha pRuthiqvIM chAqntari#kShaqmathoq sva#: || 10.190.03

saMsaqmidyu#vase vRuShaqnnagneq vishvA#nyaqrya A |
iqLaspaqde sami#dhyaseq sa noq vasUqnyA bha#ra || 10.191.01
saM ga#chChadhvaqM saM va#dadhvaqM saM voq manA#Msi jAnatAm |
deqvA bhAqgaM yathAq pUrve# saMjAnAqnA uqpAsa#te || 10.191.02
saqmAqno mantraq: sami#ti: samAqnI sa#mAqnaM mana#: saqha chiqttame#ShAm |
saqmAqnaM mantra#maqbhi ma#ntraye va: samAqnena# vo haqviShA# juhomi || 10.191.03
saqmAqnI vaq AkU#ti: samAqnA hRuda#yAni va: |
saqmAqnama#stu voq manoq yathA# vaq: susaqhAsa#ti || 10.191.04

