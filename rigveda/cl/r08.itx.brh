

mA chi#daqnyadvi sha#Msataq sakhA#yoq mA ri#ShaNyata |
indraqmitsto#tAq vRuSha#NaqM sachA# suqte muhu#ruqkthA cha# shaMsata || 8.001.01
aqvaqkraqkShiNa#M vRuShaqbhaM ya#thAqjuraqM gAM na cha#rShaNIqsaha#m |
viqdveSha#NaM saqMvana#nobhayaMkaqraM maMhi#ShThamubhayAqvina#m || 8.001.02
yachchiqddhi tvAq janA# iqme nAnAq hava#nta Uqtaye# |
aqsmAkaqM brahmeqdami#ndra bhUtuq te&hAq vishvA# chaq vardha#nam || 8.001.03
vi ta#rtUryante maghavanvipaqshchitoq&ryo vipoq janA#nAm |
upa# kramasva puruqrUpaqmA bha#raq vAjaqM nedi#ShThamUqtaye# || 8.001.04
maqhe chaqna tvAma#drivaq: parA# shuqlkAya# deyAm |
na saqhasrA#yaq nAyutA#ya vajrivoq na shaqtAya# shatAmagha || 8.001.05
vasyA#~M indrAsi me piqturuqta bhrAtuqrabhu#~jjata: |
mAqtA cha# me Chadayatha: saqmA va#so vasutvaqnAyaq rAdha#se || 8.001.06
kve#yathaq kveda#si puruqtrA chiqddhi teq mana#: |
ala#rShi yudhma khajakRutpuraMdaraq pra gA#yaqtrA a#gAsiShu: || 8.001.07
prAsmai# gAyaqtrama#rchata vAqvAtuqrya: pu#raMdaqra: |
yAbhi#: kAqNvasyopa# baqrhirAqsadaqM yAsa#dvaqjrI bhiqnatpura#: || 8.001.08
ye teq santi# dashaqgvina#: shaqtinoq ye sa#haqsriNa#: |
ashvA#soq ye teq vRuSha#No raghuqdruvaqstebhi#rnaqstUyaqmA ga#hi || 8.001.09
A tva1q#dya sa#baqrdughA#M huqve gA#yaqtrave#pasam |
indra#M dheqnuM suqdughAqmanyAqmiSha#muqrudhA#rAmaraqMkRuta#m || 8.001.10
yattuqdatsUraq eta#shaM vaqg~gkU vAta#sya paqrNinA# |
vahaqtkutsa#mArjuneqyaM shaqtakra#tuq: tsara#dgandhaqrvamastRu#tam || 8.001.11
ya Ruqte chi#dabhiqshriSha#: puqrA jaqtrubhya# AqtRuda#: |
saMdhA#tA saqMdhiM maqghavA# purUqvasuqriShka#rtAq vihru#taqM puna#: || 8.001.12
mA bhU#maq niShTyA# iqvendraq tvadara#NA iva |
vanA#niq na pra#jahiqtAnya#drivo duqroShA#so amanmahi || 8.001.13
ama#nmaqhIda#nAqshavo#&nuqgrAsa#shcha vRutrahan |
saqkRutsu te# mahaqtA shU#raq rAdha#sAq anuq stoma#M mudImahi || 8.001.14
yadiq stomaqM mamaq shrava#daqsmAkaqmindraqminda#va: |
tiqra: paqvitra#M sasRuqvAMsa# Aqshavoq manda#ntu tugryAqvRudha#: || 8.001.15
A tva1q#dya saqdhastu#tiM vAqvAtuq: sakhyuqrA ga#hi |
upa#stutirmaqghonAqM pra tvA#vaqtvadhA# te vashmi suShTuqtim || 8.001.16
sotAq hi somaqmadri#bhiqreme#namaqpsu dhA#vata |
gaqvyA vastre#va vAqsaya#ntaq innaroq nirdhu#kShanvaqkShaNA#bhya: || 8.001.17
adhaq jmo adha# vA diqvo bRu#haqto ro#chaqnAdadhi# |
aqyA va#rdhasva taqnvA# giqrA mamA jAqtA su#krato pRuNa || 8.001.18
indrA#yaq su maqdinta#maqM soma#M sotAq vare#Nyam |
shaqkra e#NaM pIpayaqdvishva#yA dhiqyA hi#nvAqnaM na vA#jaqyum || 8.001.19
mA tvAq soma#syaq galda#yAq sadAq yAcha#nnaqhaM giqrA |
bhUrNi#M mRuqgaM na sava#neShu chukrudhaqM ka IshA#naqM na yA#chiShat || 8.001.20
made#neShiqtaM mada#muqgramuqgreNaq shava#sA |
vishve#ShAM taruqtAra#M madaqchyutaqM madeq hi ShmAq dadA#ti na: || 8.001.21
shevA#req vAryA# puqru deqvo martA#ya dAqshuShe# |
sa su#nvaqte cha# stuvaqte cha# rAsate viqshvagU#rto ariShTuqta: || 8.001.22
endra# yAhiq matsva# chiqtreNa# devaq rAdha#sA |
saroq na prA#syuqdaraqM sapI#tibhiqrA some#bhiruqru sphiqram || 8.001.23
A tvA# saqhasraqmA shaqtaM yuqktA rathe# hiraqNyaye# |
braqhmaqyujoq hara#ya indra keqshinoq vaha#ntuq soma#pItaye || 8.001.24
A tvAq rathe# hiraqNyayeq harI# maqyUra#shepyA |
shiqtiqpRuqShThA va#hatAqM madhvoq andha#so viqvakSha#Nasya pIqtaye# || 8.001.25
pibAq tva1q#sya gi#rvaNa: suqtasya# pUrvaqpA i#va |
pari#ShkRutasya raqsina# iqyamA#suqtishchAruqrmadA#ya patyate || 8.001.26
ya ekoq asti# daqMsanA# maqhA~M uqgro aqbhi vraqtai: |
gamaqtsa shiqprI na sa yo#ShaqdA ga#maqddhavaqM na pari# varjati || 8.001.27
tvaM pura#M chariqShNva#M vaqdhai: shuShNa#syaq saM pi#Nak |
tvaM bhA anu# charoq adha# dviqtA yadi#ndraq havyoq bhuva#: || 8.001.28
mama# tvAq sUraq udi#teq mama# maqdhyaMdi#ne diqva: |
mama# prapiqtve a#pisharvaqre va#saqvA stomA#so avRutsata || 8.001.29
stuqhi stuqhIdeqte ghA# teq maMhi#ShThAso maqghonA#m |
niqndiqtAshva#: prapaqthI pa#ramaqjyA maqghasya# medhyAtithe || 8.001.30
A yadashvAqnvana#nvata: shraqddhayAqhaM rathe# ruqham |
uqta vAqmasyaq vasu#nashchiketatiq yo astiq yAdva#: paqshu: || 8.001.31
ya RuqjrA mahya#M mAmaqhe saqha tvaqchA hi#raqNyayA# |
eqSha vishvA#nyaqbhya#stuq saubha#gAsaqg~ggasya# svaqnadra#tha: || 8.001.32
adhaq plAyo#giqrati# dAsadaqnyAnA#saqg~ggo a#gne daqshabhi#: saqhasrai#: |
adhoqkShaNoq dashaq mahyaqM rusha#nto naqLA i#vaq sara#soq nira#tiShThan || 8.001.33
anva#sya sthUqraM da#dRushe puqrastA#danaqstha Uqrura#vaqramba#mANa: |
shashva#tIq nArya#bhiqchakShyA#haq subha#dramaryaq bhoja#naM bibharShi || 8.001.34

iqdaM va#so suqtamandhaq: pibAq supU#rNamuqdara#m |
anA#bhayinrariqmA te# || 8.002.01
nRubhi#rdhUqta: suqto ashnaiqravyoq vAraiq: pari#pUta: |
ashvoq na niqkto naqdIShu# || 8.002.02
taM teq yavaqM yathAq gobhi#: svAqduma#karma shrIqNanta#: |
indra# tvAqsminsa#dhaqmAde# || 8.002.03
indraq itso#maqpA ekaq indra#: sutaqpA viqshvAyu#: |
aqntardeqvAnmartyA#~Mshcha || 8.002.04
na yaM shuqkro na durA#shIqrna tRuqprA u#ruqvyacha#sam |
aqpaqspRuqNvaqte suqhArda#m || 8.002.05
gobhiqryadI#maqnye aqsmanmRuqgaM na vrA mRuqgaya#nte |
aqbhiqtsara#nti dheqnubhi#: || 8.002.06
trayaq indra#syaq somA#: suqtAsa#: santu deqvasya# |
sve kShaye# sutaqpAvna#: || 8.002.07
trayaq: koshA#sa shchotanti tiqsrashchaqmva1q#: supU#rNA: |
saqmAqne adhiq bhArma#n || 8.002.08
shuchi#rasi puruniqShThA: kShIqrairma#dhyaqta AshI#rta: |
daqdhnA mandi#ShThaq: shUra#sya || 8.002.09
iqme ta# indraq somA#stIqvrA aqsme suqtAsa#: |
shuqkrA Aqshira#M yAchante || 8.002.10
tA~M Aqshira#M puroqLAshaqmindreqmaM soma#M shrINIhi |
reqvantaqM hi tvA# shRuqNomi# || 8.002.11
hRuqtsu pIqtAso# yudhyante duqrmadA#soq na surA#yAm |
Udhaqrna naqgnA ja#rante || 8.002.12
reqvA~M idreqvata# stoqtA syAttvAva#to maqghona#: |
predu# hariva: shruqtasya# || 8.002.13
uqkthaM chaqna shaqsyamA#naqmago#raqrirA chi#keta |
na gA#yaqtraM gIqyamA#nam || 8.002.14
mA na# indra pIyaqtnaveq mA shardha#teq parA# dA: |
shikShA# shachIvaq: shachI#bhi: || 8.002.15
vaqyamu# tvA taqdida#rthAq indra# tvAqyantaq: sakhA#ya: |
kaNvA# uqkthebhi#rjarante || 8.002.16
na ghe#maqnyadA pa#panaq vajri#nnaqpasoq navi#ShTau |
taveduq stoma#M chiketa || 8.002.17
iqchChanti# deqvA: suqnvantaqM na svapnA#ya spRuhayanti |
yanti# praqmAdaqmata#ndrA: || 8.002.18
o Shu pra yA#hiq vAje#bhiqrmA hRu#NIthA aqbhya1q#smAn |
maqhA~M i#vaq yuva#jAni: || 8.002.19
mo Shva1q#dya duqrhaNA#vAnsAqyaM ka#radAqre aqsmat |
aqshrIqra i#vaq jAmA#tA || 8.002.20
viqdmA hya#sya vIqrasya# bhUriqdAva#rIM sumaqtim |
triqShu jAqtasyaq manA#Msi || 8.002.21
A tU Shi#~jchaq kaNva#mantaqM na ghA# vidma shavasAqnAt |
yaqshasta#raM shaqtamU#te: || 8.002.22
jyeShThe#na sotaqrindrA#yaq soma#M vIqrAya# shaqkrAya# |
bharAq pibaqnnaryA#ya || 8.002.23
yo vedi#ShTho avyaqthiShvashvA#vantaM jariqtRubhya#: |
vAja#M stoqtRubhyoq goma#ntam || 8.002.24
panya#mpanyaqmitso#tAraq A dhA#vataq madyA#ya |
soma#M vIqrAyaq shUrA#ya || 8.002.25
pAtA# vRutraqhA suqtamA ghA# gamaqnnAre aqsmat |
ni ya#mate shaqtamU#ti: || 8.002.26
eha harI# brahmaqyujA# shaqgmA va#kShataq: sakhA#yam |
gIqrbhi: shruqtaM girva#Nasam || 8.002.27
svAqdavaq: somAq A yA#hi shrIqtA: somAq A yA#hi |
shipriqnnRuShI#vaq: shachI#voq nAyamachChA# sadhaqmAda#m || 8.002.28
stuta#shchaq yAstvAq vardha#nti maqhe rAdha#se nRuqmNAya# |
indra# kAqriNa#M vRuqdhanta#: || 8.002.29
gira#shchaq yAste# girvAha uqkthA chaq tubhyaqM tAni# |
saqtrA da#dhiqre shavA#Msi || 8.002.30
eqvedeqSha tu#vikUqrmirvAjAq~M ekoq vajra#hasta: |
saqnAdamRu#kto dayate || 8.002.31
hantA# vRuqtraM dakShi#Neqnendra#: puqrU pu#ruhUqta: |
maqhAnmaqhIbhiq: shachI#bhi: || 8.002.32
yasmiqnvishvA#shcharShaqNaya# uqta chyauqtnA jrayA#Msi cha |
anuq ghenmaqndI maqghona#: || 8.002.33
eqSha eqtAni# chakAqrendroq vishvAq yo&ti# shRuqNve |
vAqjaqdAvA# maqghonA#m || 8.002.34
prabha#rtAq ratha#M gaqvyanta#mapAqkAchchiqdyamava#ti |
iqno vasuq sa hi voLhA# || 8.002.35
sani#tAq viproq arva#dbhiqrhantA# vRuqtraM nRubhiq: shUra#: |
saqtyo#&viqtA viqdhanta#m || 8.002.36
yaja#dhvainaM priyamedhAq indra#M saqtrAchAq mana#sA |
yo bhUtsomai#: saqtyama#dvA || 8.002.37
gAqthashra#vasaqM satpa#tiqM shrava#skAmaM puruqtmAna#m |
kaNvA#so gAqta vAqjina#m || 8.002.38
ya Ruqte chiqdgAspaqdebhyoq dAtsakhAq nRubhyaq: shachI#vAn |
ye a#smiqnkAmaqmashri#yan || 8.002.39
iqtthA dhIva#ntamadriva: kAqNvaM medhyA#tithim |
meqSho bhUqtoq3q#&bhi yannaya#: || 8.002.40
shikShA# vibhindo asmai chaqtvAryaqyutAq dada#t |
aqShTA paqra: saqhasrA# || 8.002.41
uqta su tye pa#yoqvRudhA# mAqkI raNa#sya naqptyA# |
jaqniqtvaqnAya# mAmahe || 8.002.42

pibA# suqtasya# raqsinoq matsvA# na indraq goma#ta: |
Aqpirno# bodhi sadhaqmAdyo# vRuqdheq3q#&smA~M a#vantu teq dhiya#: || 8.003.01
bhUqyAma# te sumaqtau vAqjino# vaqyaM mA na# staraqbhimA#taye |
aqsmA~jchiqtrAbhi#ravatAdaqbhiShTi#bhiqrA na#: suqmneShu# yAmaya || 8.003.02
iqmA u# tvA purUvasoq giro# vardhantuq yA mama# |
pAqvaqkava#rNAq: shucha#yo vipaqshchitoq&bhi stomai#ranUShata || 8.003.03
aqyaM saqhasraqmRuShi#bhiq: saha#skRuta: samuqdra i#va paprathe |
saqtya: so a#sya mahiqmA gRu#Neq shavo# yaqj~jeShu# vipraqrAjye# || 8.003.04
indraqmiddeqvatA#tayaq indra#M prayaqtya#dhvaqre |
indra#M samIqke vaqnino# havAmahaq indraqM dhana#sya sAqtaye# || 8.003.05
indro# maqhnA roda#sI paprathaqchChavaq indraq: sUrya#marochayat |
indre# haq vishvAq bhuva#nAni yemiraq indre# suvAqnAsaq inda#va: || 8.003.06
aqbhi tvA# pUqrvapI#tayaq indraq stome#bhirAqyava#: |
saqmIqchIqnAsa# Ruqbhavaq: sama#svaranruqdrA gRu#Nantaq pUrvya#m || 8.003.07
aqsyedindro# vAvRudheq vRuShNyaqM shavoq made# suqtasyaq viShNa#vi |
aqdyA tama#sya mahiqmAna#mAqyavo&nu# ShTuvanti pUqrvathA# || 8.003.08
tattvA# yAmi suqvIryaqM tadbrahma# pUqrvachi#ttaye |
yenAq yati#bhyoq bhRuga#veq dhane# hiqte yenaq praska#NvaqmAvi#tha || 8.003.09
yenA# samuqdramasRu#jo maqhIraqpastadi#ndraq vRuShNi# teq shava#: |
saqdya: so a#sya mahiqmA na saqMnasheq yaM kShoqNIra#nuchakraqde || 8.003.10
shaqgdhI na# indraq yattvA# raqyiM yAmi# suqvIrya#m |
shaqgdhi vAjA#ya prathaqmaM siShA#sate shaqgdhi stomA#ya pUrvya || 8.003.11
shaqgdhI no# aqsya yaddha# pauqramAvi#thaq dhiya# indraq siShA#sata: |
shaqgdhi yathAq rusha#maqM shyAva#kaqM kRupaqmindraq prAvaq: sva#rNaram || 8.003.12
kannavyo# ataqsInA#M tuqro gRu#NItaq martya#: |
naqhI nva#sya mahiqmAna#mindriqyaM sva#rgRuqNanta# Anaqshu: || 8.003.13
kadu# stuqvanta# Rutayanta deqvataq RuShiq: ko vipra# ohate |
kaqdA hava#M maghavannindra sunvaqta: kadu# stuvaqta A ga#ma: || 8.003.14
uduq tye madhu#mattamAq giraq stomA#sa Irate |
saqtrAqjito# dhanaqsA akShi#totayo vAjaqyantoq rathA# iva || 8.003.15
kaNvA# ivaq bhRuga#vaq: sUryA# ivaq vishvaqmiddhIqtamA#nashu: |
indraqM stome#bhirmaqhaya#nta Aqyava#: priqyame#dhAso asvaran || 8.003.16
yuqkShvA hi vRu#trahantamaq harI# indra parAqvata#: |
aqrvAqchIqno ma#ghavaqnsoma#pItaya uqgra RuqShvebhiqrA ga#hi || 8.003.17
iqme hi te# kAqravo# vAvaqshurdhiqyA viprA#so meqdhasA#taye |
sa tvaM no# maghavannindra girvaNo veqno na shRu#NudhIq hava#m || 8.003.18
niri#ndra bRuhaqtIbhyo# vRuqtraM dhanu#bhyo asphura: |
nirarbu#dasyaq mRuga#yasya mAqyinoq ni: parva#tasyaq gA A#ja: || 8.003.19
niraqgnayo# ruruchuqrniruq sUryoq ni: soma# indriqyo rasa#: |
niraqntari#kShAdadhamo maqhAmahi#M kRuqShe tadi#ndraq pauMsya#m || 8.003.20
yaM meq durindro# maqrutaq: pAka#sthAmAq kaura#yANa: |
vishve#ShAqM tmanAq shobhi#ShThaqmupe#va diqvi dhAva#mAnam || 8.003.21
rohi#taM meq pAka#sthAmA suqdhura#M kakShyaqprAm |
adA#drAqyo viqbodha#nam || 8.003.22
yasmA# aqnye dashaq pratiq dhuraqM vaha#ntiq vahna#ya: |
astaqM vayoq na tugrya#m || 8.003.23
AqtmA piqtustaqnUrvAsa# ojoqdA aqbhya~jja#nam |
tuqrIyaqmidrohi#tasyaq pAka#sthAmAnaM bhoqjaM dAqtAra#mabravam || 8.003.24

yadi#ndraq prAgapAqgudaqg~gnya#gvA hUqyaseq nRubhi#: |
simA# puqrU nRuShU#to aqsyAnaqve&si# prashardha tuqrvashe# || 8.004.01
yadvAq rumeq rusha#meq shyAva#keq kRupaq indra# mAqdaya#seq sachA# |
kaNvA#sastvAq brahma#bhiq stoma#vAhasaq indrA ya#chChaqntyA ga#hi || 8.004.02
yathA# gauqro aqpA kRuqtaM tRuShyaqnnetyaveri#Nam |
Aqpiqtve na#: prapiqtve tUyaqmA ga#hiq kaNve#Shuq su sachAq piba# || 8.004.03
manda#ntu tvA maghavanniqndrenda#vo rAdhoqdeyA#ya sunvaqte |
AqmuShyAq soma#mapibashchaqmU suqtaM jyeShThaqM tadda#dhiSheq saha#: || 8.004.04
pra cha#kreq saha#sAq saho# baqbha~jja# maqnyumoja#sA |
vishve# ta indra pRutanAqyavo# yahoq ni vRuqkShA i#va yemire || 8.004.05
saqhasre#Neva sachate yavIqyudhAq yastaq AnaqLupa#stutim |
puqtraM prA#vaqrgaM kRu#Nute suqvIrye# dAqshnotiq nama#{}uktibhi: || 8.004.06
mA bhe#maq mA shra#miShmoqgrasya# saqkhye tava# |
maqhatteq vRuShNo# abhiqchakShya#M kRuqtaM pashye#ma tuqrvashaqM yadu#m || 8.004.07
saqvyAmanu# sphiqgya#M vAvaseq vRuShAq na dAqno a#sya roShati |
madhvAq sampRu#ktA: sAraqgheNa# dheqnavaqstUyaqmehiq dravAq piba# || 8.004.08
aqshvI raqthI su#rUqpa idgomAq~M idi#ndra teq sakhA# |
shvAqtraqbhAjAq vaya#sA sachateq sadA# chaqndro yA#ti saqbhAmupa# || 8.004.09
Rushyoq na tRuShya#nnavaqpAnaqmA ga#hiq pibAq somaqM vashAq~M anu# |
niqmegha#mAno maghavandiqvedi#vaq oji#ShThaM dadhiSheq saha#: || 8.004.10
adhva#ryo drAqvayAq tvaM somaqmindra#: pipAsati |
upa# nUqnaM yu#yujeq vRuSha#NAq harIq A cha# jagAma vRutraqhA || 8.004.11
svaqyaM chiqtsa ma#nyateq dAshu#riqrjanoq yatrAq soma#sya tRuqmpasi# |
iqdaM teq annaqM yujyaqM samu#kShitaqM tasyehiq pra dra#vAq piba# || 8.004.12
raqtheqShThAyA#dhvaryavaq: somaqmindrA#ya sotana |
adhi# braqdhnasyAdra#yoq vi cha#kShate suqnvanto# dAqshva#dhvaram || 8.004.13
upa# braqdhnaM vAqvAtAq vRuSha#NAq harIq indra#maqpasu# vakShata: |
aqrvA~jcha#M tvAq sapta#yo&dhvaraqshriyoq vaha#ntuq savaqnedupa# || 8.004.14
pra pUqShaNa#M vRuNImaheq yujyA#ya purUqvasu#m |
sa sha#kra shikSha puruhUta no dhiqyA tuje# rAqye vi#mochana || 8.004.15
saM na#: shishIhi bhuqrijo#riva kShuqraM rAsva# rAqyo vi#mochana |
tve tanna#: suqveda#muqsriyaqM vasuq yaM tvaM hiqnoShiq martya#m || 8.004.16
vemi# tvA pUShannRuq~jjaseq vemiq stota#va AghRuNe |
na tasya# veqmyara#NaqM hi tadva#so stuqShe paqjrAyaq sAmne# || 8.004.17
parAq gAvoq yava#saqM kachchi#dAghRuNeq nityaqM rekNo# amartya |
aqsmAka#M pUShannaviqtA shiqvo bha#vaq maMhi#ShThoq vAja#sAtaye || 8.004.18
sthUqraM rAdha#: shaqtAshva#M kuruqg~ggasyaq divi#ShTiShu |
rAj~ja#stveqShasya# suqbhaga#sya rAqtiShu# tuqrvashe#Shvamanmahi || 8.004.19
dhIqbhi: sAqtAni# kAqNvasya# vAqjina#: priqyame#dhairaqbhidyu#bhi: |
ShaqShTiM saqhasrAnuq nirma#jAmajeq niryUqthAniq gavAqmRuShi#: || 8.004.20
vRuqkShAshchi#nme abhipiqtve a#rAraNu: |
gAM bha#janta meqhanAshva#M bhajanta meqhanA# || 8.004.21

dUqrAdiqhevaq yatsaqtya#ruqNapsuqrashi#shvitat |
vi bhAqnuM viqshvadhA#tanat || 8.005.01
nRuqvadda#srA manoqyujAq rathe#na pRuthuqpAja#sA |
sache#the ashvinoqShasa#m || 8.005.02
yuqvAbhyA#M vAjinIvasUq pratiq stomA# adRukShata |
vAcha#M dUqto yatho#hiShe || 8.005.03
puqruqpriqyA Na# Uqtaye# purumaqndrA pu#rUqvasU# |
stuqShe kaNvA#so aqshvinA# || 8.005.04
maMhi#ShThA vAjaqsAta#meqShaya#ntA shuqbhaspatI# |
gantA#rA dAqshuSho# gRuqham || 8.005.05
tA su#deqvAya# dAqshuShe# sumeqdhAmavi#tAriNIm |
ghRuqtairgavyU#timukShatam || 8.005.06
A naq stomaqmupa# draqvattUya#M shyeqnebhi#rAqshubhi#: |
yAqtamashve#bhirashvinA || 8.005.07
yebhi#stiqsra: pa#rAqvato# diqvo vishvA#ni rochaqnA |
trI~MraqktUnpa#riqdIya#tha: || 8.005.08
uqta noq goma#tIqriSha# uqta sAqtIra#harvidA |
vi paqtha: sAqtaye# sitam || 8.005.09
A noq goma#ntamashvinA suqvIra#M suqratha#M raqyim |
voqLhamashvA#vatIqriSha#: || 8.005.10
vAqvRuqdhAqnA shu#bhaspatI dasrAq hira#NyavartanI |
piba#taM soqmyaM madhu# || 8.005.11
aqsmabhya#M vAjinIvasU maqghava#dbhyashcha saqpratha#: |
Chaqrdirya#ntaqmadA#bhyam || 8.005.12
ni Shu brahmaq janA#nAqM yAvi#ShTaqM tUyaqmA ga#tam |
mo Shva1q#nyA~M upA#ratam || 8.005.13
aqsya pi#batamashvinA yuqvaM mada#syaq chAru#Na: |
madhvo# rAqtasya# dhiShNyA || 8.005.14
aqsme A va#hataM raqyiM shaqtava#ntaM sahaqsriNa#m |
puqruqkShuM viqshvadhA#yasam || 8.005.15
puqruqtrA chiqddhi vA#M narA viqhvaya#nte manIqShiNa#: |
vAqghadbhi#rashviqnA ga#tam || 8.005.16
janA#so vRuqktaba#rhiSho haqviShma#nto araqMkRuta#: |
yuqvAM ha#vante ashvinA || 8.005.17
aqsmAka#maqdya vA#maqyaM stomoq vAhi#ShThoq anta#ma: |
yuqvAbhyA#M bhUtvashvinA || 8.005.18
yo ha# vAqM madhu#noq dRutiqrAhi#to rathaqcharSha#Ne |
tata#: pibatamashvinA || 8.005.19
tena# no vAjinIvasUq pashve# toqkAyaq shaM gave# |
vaha#taqM pIva#rIqriSha#: || 8.005.20
uqta no# diqvyA iSha# uqta sindhU#~MraharvidA |
apaq dvAre#va varShatha: || 8.005.21
kaqdA vA#M tauqgryo vi#dhatsamuqdre ja#hiqto na#rA |
yadvAqM rathoq vibhiqShpatA#t || 8.005.22
yuqvaM kaNvA#ya nAsatyAq Rupi#riptAya haqrmye |
shashva#dUqtIrda#shasyatha: || 8.005.23
tAbhiqrA yA#tamUqtibhiqrnavya#sIbhi: sushaqstibhi#: |
yadvA#M vRuShaNvasU huqve || 8.005.24
yathA# chiqtkaNvaqmAva#taM priqyame#dhamupastuqtam |
atri#M shiq~jjAra#mashvinA || 8.005.25
yathoqta kRutvyeq dhaneq&MshuM goShvaqgastya#m |
yathAq vAje#Shuq sobha#rim || 8.005.26
eqtAva#dvAM vRuShaNvasUq ato# vAq bhUyo# ashvinA |
gRuqNanta#: suqmnamI#mahe || 8.005.27
rathaqM hira#NyavandhuraqM hira#NyAbhIshumashvinA |
A hi sthAtho# diviqspRusha#m || 8.005.28
hiqraqNyayI# vAqM rabhi#rIqShA akSho# hiraqNyaya#: |
uqbhA chaqkrA hi#raqNyayA# || 8.005.29
tena# no vAjinIvasU parAqvata#shchiqdA ga#tam |
upeqmAM su#ShTuqtiM mama# || 8.005.30
A va#hethe parAqkAtpUqrvIraqshnantA#vashvinA |
iShoq dAsI#ramartyA || 8.005.31
A no# dyuqmnairA shravo#bhiqrA rAqyA yA#tamashvinA |
puru#shchandrAq nAsa#tyA || 8.005.32
eha vA#M pruShiqtapsa#voq vayo# vahantu paqrNina#: |
achChA# svadhvaqraM jana#m || 8.005.33
ratha#M vAqmanu#gAyasaqM ya iqShA varta#te saqha |
na chaqkramaqbhi bA#dhate || 8.005.34
hiqraqNyaye#naq rathe#na draqvatpA#Nibhiqrashvai#: |
dhIja#vanAq nAsa#tyA || 8.005.35
yuqvaM mRuqgaM jA#gRuqvAMsaqM svada#tho vA vRuShaNvasU |
tA na#: pRug~gktamiqShA raqyim || 8.005.36
tA me# ashvinA sanIqnAM viqdyAtaqM navA#nAm |
yathA# chichchaiqdya: kaqshu: shaqtamuShTrA#nAqM dada#tsaqhasrAq dashaq gonA#m || 8.005.37
yo meq hira#NyasaMdRushoq dashaq rAj~joq ama#Mhata |
aqdhaqspaqdA ichchaiqdyasya# kRuqShTaya#shcharmaqmnA aqbhitoq janA#: || 8.005.38
mAki#reqnA paqthA gAqdyeneqme yanti# cheqdaya#: |
aqnyo netsUqriroha#te bhUriqdAva#ttaroq jana#: || 8.005.39

maqhA~M indroq ya oja#sA paqrjanyo# vRuShTiqmA~M i#va |
stomai#rvaqtsasya# vAvRudhe || 8.006.01
praqjAmRuqtasyaq pipra#taq: pra yadbhara#ntaq vahna#ya: |
viprA# Ruqtasyaq vAha#sA || 8.006.02
kaNvAq indraqM yadakra#taq stomai#ryaqj~jasyaq sAdha#nam |
jAqmi bru#vataq Ayu#dham || 8.006.03
sama#sya maqnyaveq vishoq vishvA# namanta kRuqShTaya#: |
saqmuqdrAye#vaq sindha#va: || 8.006.04
ojaqstada#sya titviSha uqbhe yatsaqmava#rtayat |
indraqshcharme#vaq roda#sI || 8.006.05
vi chi#dvRuqtrasyaq dodha#toq vajre#Na shaqtapa#rvaNA |
shiro# bibheda vRuqShNinA# || 8.006.06
iqmA aqbhi pra No#numo viqpAmagre#Shu dhIqtaya#: |
aqgne: shoqchirna diqdyuta#: || 8.006.07
guhA# saqtIrupaq tmanAq pra yachChocha#nta dhIqtaya#: |
kaNvA# Ruqtasyaq dhAra#yA || 8.006.08
pra tami#ndra nashImahi raqyiM goma#ntamaqshvina#m |
pra brahma# pUqrvachi#ttaye || 8.006.09
aqhamiddhi piqtuShpari# meqdhAmRuqtasya# jaqgrabha# |
aqhaM sUrya# ivAjani || 8.006.10
aqhaM praqtnenaq manma#nAq gira#: shumbhAmi kaNvaqvat |
yenendraq: shuShmaqmiddaqdhe || 8.006.11
ye tvAmi#ndraq na tu#ShTuqvurRuSha#yoq ye cha# tuShTuqvu: |
mamedva#rdhasvaq suShTu#ta: || 8.006.12
yada#sya maqnyuradhva#nIqdvi vRuqtraM pa#rvaqsho ruqjan |
aqpa: sa#muqdramaira#yat || 8.006.13
ni shuShNa# indra dharNaqsiM vajra#M jaghanthaq dasya#vi |
vRuShAq hyu#gra shRuNviqShe || 8.006.14
na dyAvaq indraqmoja#sAq nAntari#kShANi vaqjriNa#m |
na vi#vyachantaq bhUma#ya: || 8.006.15
yasta# indra maqhIraqpa sta#bhUqyamA#naq Asha#yat |
ni taM padyA#su shishnatha: || 8.006.16
ya iqme roda#sI maqhI sa#mIqchI saqmaja#grabhIt |
tamo#bhirindraq taM gu#ha: || 8.006.17
ya i#ndraq yata#yastvAq bhRuga#voq ye cha# tuShTuqvu: |
mamedu#gra shrudhIq hava#m || 8.006.18
iqmAsta# indraq pRushna#yo ghRuqtaM du#hata Aqshira#m |
eqnAmRuqtasya# piqpyuShI#: || 8.006.19
yA i#ndra praqsva#stvAqsA garbhaqmacha#kriran |
pariq dharme#vaq sUrya#m || 8.006.20
tvAmichCha#vasaspateq kaNvA# uqkthena# vAvRudhu: |
tvAM suqtAsaq inda#va: || 8.006.21
tavedi#ndraq praNI#tiShUqta prasha#stiradriva: |
yaqj~jo vi#tantaqsAyya#: || 8.006.22
A na# indra maqhImiShaqM puraqM na da#rShiq goma#tIm |
uqta praqjAM suqvIrya#m || 8.006.23
uqta tyadAqshvashvyaqM yadi#ndraq nAhu#ShIqShvA |
agre# viqkShu praqdIda#yat || 8.006.24
aqbhi vraqjaM na ta#tniSheq sUra# upAqkacha#kShasam |
yadi#ndra mRuqLayA#si na: || 8.006.25
yadaqg~gga ta#viShIqyasaq indra# praqrAja#si kShiqtI: |
maqhA~M a#pAqra oja#sA || 8.006.26
taM tvA# haqviShma#tIqrvishaq upa# bruvata Uqtaye# |
uqruqjraya#saqmindu#bhi: || 8.006.27
uqpaqhvaqre gi#rIqNAM sa#Mgaqthe cha# naqdInA#m |
dhiqyA vipro# ajAyata || 8.006.28
ata#: samuqdramuqdvata#shchikiqtvA~M ava# pashyati |
yato# vipAqna eja#ti || 8.006.29
Aditpraqtnasyaq reta#soq jyoti#Shpashyanti vAsaqram |
paqro yadiqdhyate# diqvA || 8.006.30
kaNvA#sa indra te maqtiM vishve# vardhantiq pauMsya#m |
uqto sha#viShThaq vRuShNya#m || 8.006.31
iqmAM ma# indra suShTuqtiM juqShasvaq pra su mAma#va |
uqta pra va#rdhayA maqtim || 8.006.32
uqta bra#hmaqNyA vaqyaM tubhya#M pravRuddha vajriva: |
viprA# atakShma jIqvase# || 8.006.33
aqbhi kaNvA# anUShaqtApoq na praqvatA# yaqtI: |
indraqM vana#nvatI maqti: || 8.006.34
indra#muqkthAni# vAvRudhu: samuqdrami#vaq sindha#va: |
anu#ttamanyumaqjara#m || 8.006.35
A no# yAhi parAqvatoq hari#bhyAM haryaqtAbhyA#m |
iqmami#ndra suqtaM pi#ba || 8.006.36
tvAmidvRu#trahantamaq janA#so vRuqktaba#rhiSha: |
hava#nteq vAja#sAtaye || 8.006.37
anu# tvAq roda#sI uqbhe chaqkraM na vaqrtyeta#sham |
anu# suvAqnAsaq inda#va: || 8.006.38
manda#svAq su sva#rNara uqtendra# sharyaqNAva#ti |
matsvAq viva#svato maqtI || 8.006.39
vAqvRuqdhAqna upaq dyaviq vRuShA# vaqjrya#roravIt |
vRuqtraqhA so#maqpAta#ma: || 8.006.40
RuShiqrhi pU#rvaqjA asyekaq IshA#naq oja#sA |
indra# choShkUqyaseq vasu# || 8.006.41
aqsmAka#M tvA suqtA~M upa# vIqtapRu#ShThA aqbhi praya#: |
shaqtaM va#hantuq hara#ya: || 8.006.42
iqmAM su pUqrvyAM dhiyaqM madho#rghRuqtasya# piqpyuShI#m |
kaNvA# uqkthena# vAvRudhu: || 8.006.43
indraqmidvima#hInAqM medhe# vRuNItaq martya#: |
indra#M saniqShyurUqtaye# || 8.006.44
aqrvA~jcha#M tvA puruShTuta priqyame#dhastutAq harI# |
soqmaqpeyA#ya vakShata: || 8.006.45
shaqtamaqhaM tiqrindi#re saqhasraqM parshAqvA da#de |
rAdhA#Msiq yAdvA#nAm || 8.006.46
trINi# shaqtAnyarva#tAM saqhasrAq dashaq gonA#m |
daqduShpaqjrAyaq sAmne# || 8.006.47
udA#naT kakuqho divaqmuShTrA#~jchatuqryujoq dada#t |
shrava#sAq yAdvaqM jana#m || 8.006.48

pra yadva#striqShTubhaqmiShaqM maru#toq viproq akSha#rat |
vi parva#teShu rAjatha || 8.007.01
yadaqg~gga ta#viShIyavoq yAma#M shubhrAq achi#dhvam |
ni parva#tA ahAsata || 8.007.02
udI#rayanta vAqyubhi#rvAqshrAsaq: pRushni#mAtara: |
dhuqkShanta# piqpyuShIqmiSha#m || 8.007.03
vapa#nti maqrutoq mihaqM pra ve#payantiq parva#tAn |
yadyAmaqM yAnti# vAqyubhi#: || 8.007.04
ni yadyAmA#ya vo giqrirni sindha#voq vidha#rmaNe |
maqhe shuShmA#ya yemiqre || 8.007.05
yuqShmA~M uq nakta#mUqtaye# yuqShmAndivA# havAmahe |
yuqShmAnpra#yaqtya#dhvaqre || 8.007.06
uduq tye a#ruqNapsa#vashchiqtrA yAme#bhirIrate |
vAqshrA adhiq ShNunA# diqva: || 8.007.07
sRuqjanti# raqshmimoja#sAq panthAqM sUryA#yaq yAta#ve |
te bhAqnubhiqrvi ta#sthire || 8.007.08
iqmAM me# marutoq gira#miqmaM stoma#mRubhukShaNa: |
iqmaM me# vanatAq hava#m || 8.007.09
trINiq sarA#Msiq pRushna#yo duduqhre vaqjriNeq madhu# |
utsaqM kava#ndhamuqdriNa#m || 8.007.10
maru#toq yaddha# vo diqva: su#mnAqyantoq havA#mahe |
A tU naq upa# gantana || 8.007.11
yUqyaM hi ShThA su#dAnavoq rudrA# RubhukShaNoq dame# |
uqta prache#tasoq made# || 8.007.12
A no# raqyiM ma#daqchyuta#M puruqkShuM viqshvadhA#yasam |
iya#rtA maruto diqva: || 8.007.13
adhI#vaq yadgi#rIqNAM yAma#M shubhrAq achi#dhvam |
suqvAqnairma#ndadhvaq indu#bhi: || 8.007.14
eqtAva#tashchideShAM suqmnaM bhi#kShetaq martya#: |
adA#bhyasyaq manma#bhi: || 8.007.15
ye draqpsA i#vaq roda#sIq dhamaqntyanu# vRuqShTibhi#: |
utsa#M duqhantoq akShi#tam || 8.007.16
udu# svAqnebhi#rIrataq udrathaiqrudu# vAqyubhi#: |
utstomaiq: pRushni#mAtara: || 8.007.17
yenAqva tuqrvashaqM yaduqM yenaq kaNva#M dhanaqspRuta#m |
rAqye su tasya# dhImahi || 8.007.18
iqmA u# va: sudAnavo ghRuqtaM na piqpyuShIqriSha#: |
vardhA#nkAqNvasyaq manma#bhi: || 8.007.19
kva# nUqnaM su#dAnavoq mada#thA vRuktabarhiSha: |
braqhmA ko va#: saparyati || 8.007.20
naqhi Shmaq yaddha# va: puqrA stome#bhirvRuktabarhiSha: |
shardhA#~M Ruqtasyaq jinva#tha || 8.007.21
samuq tye ma#haqtIraqpa: saM kShoqNI samuq sUrya#m |
saM vajra#M parvaqsho da#dhu: || 8.007.22
vi vRuqtraM pa#rvaqsho ya#yuqrvi parva#tA~M arAqjina#: |
chaqkrAqNA vRuShNiq pauMsya#m || 8.007.23
anu# triqtasyaq yudhya#taq: shuShma#mAvannuqta kratu#m |
anvindra#M vRutraqtUrye# || 8.007.24
viqdyuddha#stA aqbhidya#vaq: shiprA#: shIqrShanhi#raqNyayI#: |
shuqbhrA vya#~jjata shriqye || 8.007.25
uqshanAq yatpa#rAqvata# uqkShNo randhraqmayA#tana |
dyaurna cha#kradadbhiqyA || 8.007.26
A no# maqkhasya# dAqvane&shvaiqrhira#NyapANibhi: |
devA#saq upa# gantana || 8.007.27
yade#ShAqM pRuSha#tIq ratheq praShTiqrvaha#tiq rohi#ta: |
yAnti# shuqbhrA riqNannaqpa: || 8.007.28
suqShome# sharyaqNAva#tyArjIqke paqstyA#vati |
yaqyurnicha#krayAq nara#: || 8.007.29
kaqdA ga#chChAtha maruta iqtthA vipraqM hava#mAnam |
mAqrDIqkebhiqrnAdha#mAnam || 8.007.30
kaddha# nUqnaM ka#dhapriyoq yadindraqmaja#hAtana |
ko va#: sakhiqtva o#hate || 8.007.31
saqho Shu Noq vajra#hastaiq: kaNvA#so aqgniM maqrudbhi#: |
stuqShe hira#NyavAshIbhi: || 8.007.32
o Shu vRuShNaq: praya#jyUqnA navya#se suviqtAya# |
vaqvRuqtyAM chiqtravA#jAn || 8.007.33
giqraya#shchiqnni ji#hateq parshA#nAsoq manya#mAnA: |
parva#tAshchiqnni ye#mire || 8.007.34
AkShNaqyAvA#no vahantyaqntari#kSheNaq pata#ta: |
dhAtA#ra stuvaqte vaya#: || 8.007.35
aqgnirhi jAni# pUqrvyashChandoq na sUro# aqrchiShA# |
te bhAqnubhiqrvi ta#sthire || 8.007.36

A noq vishvA#bhirUqtibhiqrashvi#nAq gachCha#taM yuqvam |
dasrAq hira#NyavartanIq piba#taM soqmyaM madhu# || 8.008.01
A nUqnaM yA#tamashvinAq rathe#naq sUrya#tvachA |
bhujIq hira#NyapeshasAq kavIq gambhI#rachetasA || 8.008.02
A yA#taqM nahu#ShaqsparyAntari#kShAtsuvRuqktibhi#: |
pibA#tho ashvinAq madhuq kaNvA#nAqM sava#ne suqtam || 8.008.03
A no# yAtaM diqvasparyAntari#kShAdadhapriyA |
puqtra: kaNva#sya vAmiqha suqShAva# soqmyaM madhu# || 8.008.04
A no# yAtaqmupa#shruqtyashvi#nAq soma#pItaye |
svAhAq stoma#sya vardhanAq pra ka#vI dhIqtibhi#rnarA || 8.008.05
yachchiqddhi vA#M puqra RuSha#yo juhUqre&va#se narA |
A yA#tamashviqnA ga#taqmupeqmAM su#ShTuqtiM mama# || 8.008.06
diqvashchi#drochaqnAdadhyA no# gantaM svarvidA |
dhIqbhirva#tsaprachetasAq stome#bhirhavanashrutA || 8.008.07
kimaqnye paryA#sateq&smatstome#bhiraqshvinA# |
puqtra: kaNva#sya vAqmRuShi#rgIqrbhirvaqtso a#vIvRudhat || 8.008.08
A vAqM vipra# iqhAvaqse&hvaqtstome#bhirashvinA |
ari#prAq vRutra#hantamAq tA no# bhUtaM mayoqbhuvA# || 8.008.09
A yadvAqM yoSha#NAq rathaqmati#ShThadvAjinIvasU |
vishvA#nyashvinA yuqvaM pra dhIqtAnya#gachChatam || 8.008.10
ata#: saqhasra#nirNijAq ratheqnA yA#tamashvinA |
vaqtso vAqM madhu#maqdvacho&sha#MsItkAqvya: kaqvi: || 8.008.11
puqruqmaqndrA pu#rUqvasU# manoqtarA# rayIqNAm |
stoma#M me aqshvinA#viqmamaqbhi vahnI# anUShAtAm || 8.008.12
A noq vishvA#nyashvinA dhaqttaM rAdhAqMsyahra#yA |
kRuqtaM na# RuqtviyA#vatoq mA no# rIradhataM niqde || 8.008.13
yannA#satyA parAqvatiq yadvAq stho adhyamba#re |
ata#: saqhasra#nirNijAq ratheqnA yA#tamashvinA || 8.008.14
yo vA#M nAsatyAqvRuShi#rgIqrbhirvaqtso avI#vRudhat |
tasmai# saqhasra#nirNijaqmiSha#M dhattaM ghRutaqshchuta#m || 8.008.15
prAsmAq Urja#M ghRutaqshchutaqmashvi#nAq yachCha#taM yuqvam |
yo vA#M suqmnAya# tuqShTava#dvasUqyAddA#nunaspatI || 8.008.16
A no# gantaM rishAdaseqmaM stoma#M purubhujA |
kRuqtaM na#: suqshriyo# nareqmA dA#tamaqbhiShTa#ye || 8.008.17
A vAqM vishvA#bhirUqtibhi#: priqyame#dhA ahUShata |
rAja#ntAvadhvaqrANAqmashvi#nAq yAma#hUtiShu || 8.008.18
A no# gantaM mayoqbhuvAshvi#nA shaqmbhuvA# yuqvam |
yo vA#M vipanyU dhIqtibhi#rgIqrbhirvaqtso avI#vRudhat || 8.008.19
yAbhiq: kaNvaqM medhA#tithiqM yAbhiqrvashaqM dasha#vrajam |
yAbhiqrgosha#ryaqmAva#taqM tAbhi#rno&vataM narA || 8.008.20
yAbhi#rnarA traqsada#syuqmAva#taqM kRutvyeq dhane# |
tAbhiq: Shva1q#smA~M a#shvinAq prAva#taqM vAja#sAtaye || 8.008.21
pra vAqM stomA#: suvRuqktayoq giro# vardhantvashvinA |
puru#trAq vRutra#hantamAq tA no# bhUtaM puruqspRuhA# || 8.008.22
trINi# paqdAnyaqshvino#rAqvi: sAntiq guhA# paqra: |
kaqvI Ruqtasyaq patma#bhiraqrvAgjIqvebhyaqspari# || 8.008.23

A nUqnama#shvinA yuqvaM vaqtsasya# gantaqmava#se |
prAsmai# yachChatamavRuqkaM pRuqthu chChaqrdiryu#yuqtaM yA arA#taya: || 8.009.01
yadaqntari#kSheq yaddiqvi yatpa~jchaq mAnu#ShAq~M anu# |
nRuqmNaM taddha#ttamashvinA || 8.009.02
ye vAqM daMsA#MsyashvinAq viprA#sa: parimAmRuqshu: |
eqvetkAqNvasya# bodhatam || 8.009.03
aqyaM vA#M ghaqrmo a#shvinAq stome#naq pari# Shichyate |
aqyaM somoq madhu#mAnvAjinIvasUq yena# vRuqtraM chike#tatha: || 8.009.04
yadaqpsu yadvanaqspatauq yadoSha#dhIShu purudaMsasA kRuqtam |
tena# mAviShTamashvinA || 8.009.05
yannA#satyA bhuraqNyathoq yadvA# deva bhiShaqjyatha#: |
aqyaM vA#M vaqtso maqtibhiqrna vi#ndhate haqviShma#ntaqM hi gachCha#tha: || 8.009.06
A nUqnamaqshvinoqrRuShiq stoma#M chiketa vAqmayA# |
A somaqM madhu#mattamaM ghaqrmaM si#~jchAqdatha#rvaNi || 8.009.07
A nUqnaM raqghuva#rtaniqM ratha#M tiShThAtho ashvinA |
A vAqM stomA# iqme mamaq nabhoq na chu#chyavIrata || 8.009.08
yadaqdya vA#M nAsatyoqkthairA#chuchyuvIqmahi# |
yadvAq vANI#bhirashvineqvetkAqNvasya# bodhatam || 8.009.09
yadvA#M kaqkShIvA#~M uqta yadvya#shvaq RuShiqryadvA#M dIqrghata#mA juqhAva# |
pRuthIq yadvA#M vaiqnya: sAda#neShveqvedato# ashvinA chetayethAm || 8.009.10
yAqtaM Cha#rdiqShpA uqta na#: paraqspA bhUqtaM ja#gaqtpA uqta na#stanUqpA |
vaqrtistoqkAyaq tana#yAya yAtam || 8.009.11
yadindre#Na saqratha#M yAqtho a#shvinAq yadvA# vAqyunAq bhava#thaq: samo#kasA |
yadA#diqtyebhi#rRuqbhubhi#: saqjoSha#sAq yadvAq viShNo#rviqkrama#NeShuq tiShTha#tha: || 8.009.12
yadaqdyAshvinA#vaqhaM huqveyaq vAja#sAtaye |
yatpRuqtsu tuqrvaNeq sahaqstachChreShTha#maqshvinoqrava#: || 8.009.13
A nUqnaM yA#tamashvineqmA haqvyAni# vAM hiqtA |
iqme somA#soq adhi# tuqrvasheq yadA#viqme kaNve#Shu vAqmatha# || 8.009.14
yannA#satyA parAqke a#rvAqke asti# bheShaqjam |
tena# nUqnaM vi#maqdAya# prachetasA ChaqrdirvaqtsAya# yachChatam || 8.009.15
abhu#tsyuq pra deqvyA sAqkaM vAqchAhamaqshvino#: |
vyA#vardeqvyA maqtiM vi rAqtiM martye#bhya: || 8.009.16
pra bo#dhayoSho aqshvinAq pra de#vi sUnRute mahi |
pra ya#j~jahotarAnuqShakpra madA#yaq shravo# bRuqhat || 8.009.17
yadu#Shoq yAsi# bhAqnunAq saM sUrye#Na rochase |
A hAqyamaqshvinoq ratho# vaqrtiryA#ti nRuqpAyya#m || 8.009.18
yadApI#tAso aqMshavoq gAvoq na duqhra Udha#bhi: |
yadvAq vANIqranU#Shataq pra de#vaqyanto# aqshvinA# || 8.009.19
pra dyuqmnAyaq pra shava#seq pra nRuqShAhyA#yaq sharma#Ne |
pra dakShA#ya prachetasA || 8.009.20
yannUqnaM dhIqbhira#shvinA piqturyonA# niqShIda#tha: |
yadvA# suqmnebhi#rukthyA || 8.009.21

yatstho dIqrghapra#sadmaniq yadvAqdo ro#chaqne diqva: |
yadvA# samuqdre adhyAkRu#te gRuqhe&taq A yA#tamashvinA || 8.010.01
yadvA# yaqj~jaM mana#ve sammimiqkShathu#reqvetkAqNvasya# bodhatam |
bRuhaqspatiqM vishvA#ndeqvA~M aqhaM hu#vaq indrAqviShNU# aqshvinA#vAshuqheSha#sA || 8.010.02
tyA nva1q#shvinA# huve suqdaMsa#sA gRuqbhe kRuqtA |
yayoqrastiq pra Na#: saqkhyaM deqveShvadhyApya#m || 8.010.03
yayoqradhiq pra yaqj~jA a#sUqre santi# sUqraya#: |
tA yaqj~jasyA#dhvaqrasyaq prache#tasA svaqdhAbhiqryA piba#ta: soqmyaM madhu# || 8.010.04
yadaqdyAshvi#nAqvapAqgyatprAkstho vA#jinIvasU |
yaddruqhyavyana#vi tuqrvasheq yadau# huqve vAqmathaq mA ga#tam || 8.010.05
yadaqntari#kSheq pata#tha: purubhujAq yadveqme roda#sIq anu# |
yadvA# svaqdhAbhi#radhiqtiShTha#thoq rathaqmataq A yA#tamashvinA || 8.010.06

tvama#gne vrataqpA a#si deqva A martyeqShvA |
tvaM yaqj~jeShvIDya#: || 8.011.01
tvama#si praqshasyo# viqdathe#Shu sahantya |
agne# raqthIra#dhvaqrANA#m || 8.011.02
sa tvamaqsmadapaq dviSho# yuyoqdhi jA#taveda: |
ade#vIragneq arA#tI: || 8.011.03
anti# chiqtsantaqmaha# yaqj~jaM marta#sya riqpo: |
nopa# veShi jAtaveda: || 8.011.04
martAq ama#rtyasya teq bhUriq nAma# manAmahe |
viprA#so jAqtave#dasa: || 8.011.05
vipraqM viprAqso&va#se deqvaM martA#sa Uqtaye# |
aqgniM gIqrbhirha#vAmahe || 8.011.06
A te# vaqtso mano# yamatparaqmAchchi#tsaqdhasthA#t |
agneq tvAMkA#mayA giqrA || 8.011.07
puqruqtrA hi saqdRug~gg~gasiq vishoq vishvAq anu# praqbhu: |
saqmatsu# tvA havAmahe || 8.011.08
saqmatsvaqgnimava#se vAjaqyanto# havAmahe |
vAje#Shu chiqtrarA#dhasam || 8.011.09
praqtno hi kaqmIDyo# adhvaqreShu# saqnAchchaq hotAq navya#shchaq satsi# |
svAM chA#gne taqnva#M piqpraya#svAqsmabhya#M chaq saubha#gaqmA ya#jasva || 8.011.10

ya i#ndra somaqpAta#moq mada#: shaviShThaq cheta#ti |
yenAq haMsiq nya1q#triNaqM tamI#mahe || 8.012.01
yenAq dasha#gvaqmadhri#guM veqpaya#ntaqM sva#rNaram |
yenA# samuqdramAvi#thAq tamI#mahe || 8.012.02
yenaq sindhu#M maqhIraqpo rathA#~M iva prachoqdaya#: |
panthA#mRuqtasyaq yAta#veq tamI#mahe || 8.012.03
iqmaM stoma#maqbhiShTa#ye ghRuqtaM na pUqtama#driva: |
yenAq nu saqdya oja#sA vaqvakShi#tha || 8.012.04
iqmaM ju#Shasva girvaNa: samuqdra i#va pinvate |
indraq vishvA#bhirUqtibhi#rvaqvakShi#tha || 8.012.05
yo no# deqva: pa#rAqvata#: sakhitvaqnAya# mAmaqhe |
diqvo na vRuqShTiM praqthaya#nvaqvakShi#tha || 8.012.06
vaqvaqkShura#sya keqtavo# uqta vajroq gabha#styo: |
yatsUryoq na roda#sIq ava#rdhayat || 8.012.07
yadi# pravRuddha satpate saqhasra#M mahiqShA~M agha#: |
Aditta# indriqyaM mahiq pra vA#vRudhe || 8.012.08
indraq: sUrya#sya raqshmibhiqrnya#rshasAqnamo#Shati |
aqgnirvane#va sAsaqhi: pra vA#vRudhe || 8.012.09
iqyaM ta# RuqtviyA#vatI dhIqtire#tiq navI#yasI |
saqpaqryantI# purupriqyA mimI#taq it || 8.012.10
garbho# yaqj~jasya# devaqyu: kratu#M punIta AnuqShak |
stomaiqrindra#sya vAvRudheq mimI#taq it || 8.012.11
saqnirmiqtrasya# paprathaq indraq: soma#sya pIqtaye# |
prAchIq vAshI#va sunvaqte mimI#taq it || 8.012.12
yaM viprA# uqkthavA#haso&bhipramaqndurAqyava#: |
ghRuqtaM na pi#pya AqsanyRuqtasyaq yat || 8.012.13
uqta svaqrAjeq adi#tiq stomaqmindrA#ya jIjanat |
puqruqpraqshaqstamUqtaya# Ruqtasyaq yat || 8.012.14
aqbhi vahna#ya Uqtaye&nU#Shataq prasha#staye |
na de#vaq vivra#tAq harI# Ruqtasyaq yat || 8.012.15
yatsoma#mindraq viShNa#viq yadvA# gha triqta Aqptye |
yadvA# maqrutsuq manda#seq samindu#bhi: || 8.012.16
yadvA# shakra parAqvati# samuqdre adhiq manda#se |
aqsmAkaqmitsuqte ra#NAq samindu#bhi: || 8.012.17
yadvAsi# sunvaqto vRuqdho yaja#mAnasya satpate |
uqkthe vAq yasyaq raNya#siq samindu#bhi: || 8.012.18
deqvaMde#vaqM vo&va#saq indra#mindraM gRuNIqShaNi# |
adhA# yaqj~jAya# tuqrvaNeq vyA#nashu: || 8.012.19
yaqj~jebhi#ryaqj~javA#hasaqM some#bhi: somaqpAta#mam |
hotrA#bhiqrindra#M vAvRudhuqrvyA#nashu: || 8.012.20
maqhIra#syaq praNI#taya: pUqrvIruqta prasha#staya: |
vishvAq vasU#ni dAqshuSheq vyA#nashu: || 8.012.21
indra#M vRuqtrAyaq hanta#ve deqvAso# dadhire puqra: |
indraqM vANI#ranUShatAq samoja#se || 8.012.22
maqhAnta#M mahiqnA vaqyaM stome#bhirhavanaqshruta#m |
aqrkairaqbhi pra No#numaq: samoja#se || 8.012.23
na yaM vi#viqkto roda#sIq nAntari#kShANi vaqjriNa#m |
amAqdida#sya titviSheq samoja#sa: || 8.012.24
yadi#ndra pRutaqnAjye# deqvAstvA# dadhiqre puqra: |
Aditte# haryaqtA harI# vavakShatu: || 8.012.25
yaqdA vRuqtraM na#dIqvRutaqM shava#sA vajriqnnava#dhI: |
Aditte# haryaqtA harI# vavakShatu: || 8.012.26
yaqdA teq viShNuqroja#sAq trINi# paqdA vi#chakraqme |
Aditte# haryaqtA harI# vavakShatu: || 8.012.27
yaqdA te# haryaqtA harI# vAvRuqdhAte# diqvedi#ve |
Aditteq vishvAq bhuva#nAni yemire || 8.012.28
yaqdA teq mAru#tIqrvishaqstubhya#mindra niyemiqre |
Aditteq vishvAq bhuva#nAni yemire || 8.012.29
yaqdA sUrya#maqmuM diqvi shuqkraM jyotiqradhA#raya: |
Aditteq vishvAq bhuva#nAni yemire || 8.012.30
iqmAM ta# indra suShTuqtiM vipra# iyarti dhIqtibhi#: |
jAqmiM paqdevaq pipra#tIqM prAdhvaqre || 8.012.31
yada#syaq dhAma#ni priqye sa#mIchIqnAsoq asva#ran |
nAbhA# yaqj~jasya# doqhanAq prAdhvaqre || 8.012.32
suqvIryaqM svashvya#M suqgavya#mindra daddhi na: |
hote#va pUqrvachi#ttayeq prAdhvaqre || 8.012.33

indra#: suqteShuq some#Shuq kratu#M punIta uqkthya#m |
viqde vRuqdhasyaq dakSha#so maqhAnhi Sha: || 8.013.01
sa pra#thaqme vyo#mani deqvAnAqM sada#ne vRuqdha: |
suqpAqra: suqshrava#stamaq: sama#psuqjit || 8.013.02
tama#hveq vAja#sAtayaq indraqM bharA#ya shuqShmiNa#m |
bhavA# na: suqmne anta#maq: sakhA# vRuqdhe || 8.013.03
iqyaM ta# indra girvaNo rAqti: kSha#rati sunvaqta: |
maqndAqno aqsya baqrhiShoq vi rA#jasi || 8.013.04
nUqnaM tadi#ndra daddhi noq yattvA# suqnvantaq Ima#he |
raqyiM na#shchiqtramA bha#rA svaqrvida#m || 8.013.05
stoqtA yatteq vicha#rShaNiratiprashaqrdhayaqdgira#: |
vaqyA iqvAnu# rohate juqShantaq yat || 8.013.06
praqtnaqvajja#nayAq gira#: shRuNuqdhI ja#riqturhava#m |
made#made vavakShithA suqkRutva#ne || 8.013.07
krILa#ntyasya sUqnRutAq Apoq na praqvatA# yaqtI: |
aqyA dhiqyA ya uqchyateq pati#rdiqva: || 8.013.08
uqto patiqrya uqchyate# kRuShTIqnAmekaq idvaqshI |
naqmoqvRuqdhaira#vaqsyubhi#: suqte ra#Na || 8.013.09
stuqhi shruqtaM vi#paqshchitaqM harIq yasya# prasaqkShiNA# |
gantA#rA dAqshuSho# gRuqhaM na#maqsvina#: || 8.013.10
tUqtuqjAqno ma#hemaqte&shve#bhi: pruShiqtapsu#bhi: |
A yA#hi yaqj~jamAqshubhiq: shamiddhi te# || 8.013.11
indra# shaviShTha satpate raqyiM gRuqNatsu# dhAraya |
shrava#: sUqribhyo# aqmRuta#M vasutvaqnam || 8.013.12
have# tvAq sUraq udi#teq have# maqdhyaMdi#ne diqva: |
juqShAqNa i#ndraq sapti#bhirnaq A ga#hi || 8.013.13
A tU ga#hiq pra tu dra#vaq matsvA# suqtasyaq goma#ta: |
tantu#M tanuShva pUqrvyaM yathA# viqde || 8.013.14
yachChaqkrAsi# parAqvatiq yada#rvAqvati# vRutrahan |
yadvA# samuqdre andha#so&viqteda#si || 8.013.15
indra#M vardhantu noq giraq indra#M suqtAsaq inda#va: |
indre# haqviShma#tIqrvisho# arANiShu: || 8.013.16
tamidviprA# avaqsyava#: praqvatva#tIbhirUqtibhi#: |
indra#M kShoqNIra#vardhayanvaqyA i#va || 8.013.17
trika#drukeShuq cheta#naM deqvAso# yaqj~jama#tnata |
tamidva#rdhantu noq gira#: saqdAvRu#dham || 8.013.18
stoqtA yatteq anu#vrata uqkthAnyRu#tuqthA daqdhe |
shuchi#: pAvaqka u#chyateq so adbhu#ta: || 8.013.19
tadidruqdrasya# chetati yaqhvaM praqtneShuq dhAma#su |
manoq yatrAq vi taddaqdhurviche#tasa: || 8.013.20
yadi# me saqkhyamAqvara# iqmasya# pAqhyandha#sa: |
yenaq vishvAq atiq dviShoq atA#rima || 8.013.21
kaqdA ta# indra girvaNa stoqtA bha#vAtiq shaMta#ma: |
kaqdA noq gavyeq ashvyeq vasau# dadha: || 8.013.22
uqta teq suShTu#tAq harIq vRuSha#NA vahatoq ratha#m |
aqjuqryasya# maqdinta#maqM yamIma#he || 8.013.23
tamI#mahe puruShTuqtaM yaqhvaM praqtnAbhi#rUqtibhi#: |
ni baqrhiShi# priqye sa#daqdadha# dviqtA || 8.013.24
vardha#svAq su pu#ruShTutaq RuShi#ShTutAbhirUqtibhi#: |
dhuqkShasva# piqpyuShIqmiShaqmavA# cha na: || 8.013.25
indraq tvama#viqteda#sIqtthA stu#vaqto a#driva: |
RuqtAdi#yarmi teq dhiya#M manoqyuja#m || 8.013.26
iqha tyA sa#dhaqmAdyA# yujAqna: soma#pItaye |
harI# indra praqtadva#sU aqbhi sva#ra || 8.013.27
aqbhi sva#rantuq ye tava# ruqdrAsa#: sakShataq shriya#m |
uqto maqrutva#tIqrvisho# aqbhi praya#: || 8.013.28
iqmA a#syaq pratU#rtaya: paqdaM ju#Shantaq yaddiqvi |
nAbhA# yaqj~jasyaq saM da#dhuqryathA# viqde || 8.013.29
aqyaM dIqrghAyaq chakSha#seq prAchi# prayaqtya#dhvaqre |
mimI#te yaqj~jamA#nuqShagviqchakShya# || 8.013.30
vRuShAqyami#ndra teq ratha# uqto teq vRuSha#NAq harI# |
vRuShAq tvaM sha#takratoq vRuShAq hava#: || 8.013.31
vRuShAq grAvAq vRuShAq madoq vRuShAq somo# aqyaM suqta: |
vRuShA# yaqj~jo yaminva#siq vRuShAq hava#: || 8.013.32
vRuShA# tvAq vRuSha#NaM huveq vajri#~jchiqtrAbhi#rUqtibhi#: |
vAqvanthaq hi prati#ShTutiqM vRuShAq hava#: || 8.013.33

yadi#ndrAqhaM yathAq tvamIshI#yaq vasvaq ekaq it |
stoqtA meq goSha#khA syAt || 8.014.01
shikShe#yamasmaiq ditse#yaqM shachI#pate manIqShiNe# |
yadaqhaM gopa#tiq: syAm || 8.014.02
dheqnuShTa# indra sUqnRutAq yaja#mAnAya sunvaqte |
gAmashva#M piqpyuShI# duhe || 8.014.03
na te# vaqrtAstiq rAdha#saq indra# deqvo na martya#: |
yadditsa#si stuqto maqgham || 8.014.04
yaqj~ja indra#mavardhayaqdyadbhUmiqM vyava#rtayat |
chaqkrAqNa o#paqshaM diqvi || 8.014.05
vAqvRuqdhAqnasya# te vaqyaM vishvAq dhanA#ni jiqgyuSha#: |
UqtimiqndrA vRu#NImahe || 8.014.06
vya1q#ntari#kShamatiraqnmadeq soma#sya rochaqnA |
indroq yadabhi#nadvaqlam || 8.014.07
udgA A#jaqdag~ggi#robhya AqviShkRuqNvanguhA# saqtI: |
aqrvA~jcha#M nunude vaqlam || 8.014.08
indre#Na rochaqnA diqvo dRuqLhAni# dRuMhiqtAni# cha |
sthiqrANiq na pa#rAqNude# || 8.014.09
aqpAmUqrmirmada#nnivaq stoma# indrAjirAyate |
vi teq madA# arAjiShu: || 8.014.10
tvaM hi sto#maqvardha#naq indrAsyu#kthaqvardha#na: |
stoqtR^IqNAmuqta bha#draqkRut || 8.014.11
indraqmitkeqshinAq harI# somaqpeyA#ya vakShata: |
upa# yaqj~jaM suqrAdha#sam || 8.014.12
aqpAM phene#naq namu#cheq: shira# iqndroda#vartaya: |
vishvAq yadaja#yaq spRudha#: || 8.014.13
mAqyAbhi#ruqtsisRu#psataq indraq dyAmAqruru#kShata: |
avaq dasyU#~MradhUnuthA: || 8.014.14
aqsuqnvAmi#ndra saqMsadaqM viShU#chIqM vya#nAshaya: |
soqmaqpA utta#roq bhava#n || 8.014.15

tamvaqbhi pra gA#yata puruhUqtaM pu#ruShTuqtam |
indra#M gIqrbhista#viqShamA vi#vAsata || 8.015.01
yasya# dviqbarha#so bRuqhatsaho# dAqdhAraq roda#sI |
giqrI~MrajrA#~M aqpa: sva#rvRuShatvaqnA || 8.015.02
sa rA#jasi puruShTutaq~M eko# vRuqtrANi# jighnase |
indraq jaitrA# shravaqsyA# chaq yanta#ve || 8.015.03
taM teq mada#M gRuNImasiq vRuSha#NaM pRuqtsu sA#saqhim |
uq loqkaqkRuqtnuma#drivo hariqshriya#m || 8.015.04
yenaq jyotI#MShyAqyaveq mana#ve cha viqvedi#tha |
maqndAqno aqsya baqrhiShoq vi rA#jasi || 8.015.05
tadaqdyA chi#tta uqkthino&nu# ShTuvanti pUqrvathA# |
vRuSha#patnIraqpo ja#yA diqvedi#ve || 8.015.06
tavaq tyadi#ndriqyaM bRuqhattavaq shuShma#muqta kratu#m |
vajra#M shishAti dhiqShaNAq vare#Nyam || 8.015.07
tavaq dyauri#ndraq pauMsya#M pRuthiqvI va#rdhatiq shrava#: |
tvAmApaq: parva#tAsashcha hinvire || 8.015.08
tvAM viShNu#rbRuqhankShayo# miqtro gRu#NAtiq varu#Na: |
tvAM shardho# madaqtyanuq mAru#tam || 8.015.09
tvaM vRuShAq janA#nAqM maMhi#ShTha indra jaj~jiShe |
saqtrA vishvA# svapaqtyAni# dadhiShe || 8.015.10
saqtrA tvaM pu#ruShTutaq~M eko# vRuqtrANi# toshase |
nAnya indrAqtkara#NaqM bhUya# invati || 8.015.11
yadi#ndra manmaqshastvAq nAnAq hava#nta Uqtaye# |
aqsmAke#bhiqrnRubhiqratrAq sva#rjaya || 8.015.12
araqM kShayA#ya no maqhe vishvA# rUqpANyA#viqshan |
indraqM jaitrA#ya harShayAq shachIqpati#m || 8.015.13

pra saqmrAja#M charShaNIqnAmindra#M stotAq navya#M gIqrbhi: |
nara#M nRuqShAhaqM maMhi#ShTham || 8.016.01
yasmi#nnuqkthAniq raNya#ntiq vishvA#ni cha shravaqsyA# |
aqpAmavoq na sa#muqdre || 8.016.02
taM su#ShTuqtyA vi#vAse jyeShThaqrAjaqM bhare# kRuqtnum |
maqho vAqjina#M saqnibhya#: || 8.016.03
yasyAnU#nA gabhIqrA madA# uqravaqstaru#trA: |
haqrShuqmantaq: shUra#sAtau || 8.016.04
tamiddhane#Shu hiqteShva#dhivAqkAya# havante |
yeShAqmindraqste ja#yanti || 8.016.05
tamichchyauqtnairArya#ntiq taM kRuqtebhi#shcharShaqNaya#: |
eqSha indro# varivaqskRut || 8.016.06
indro# braqhmendraq RuShiqrindra#: puqrU pu#ruhUqta: |
maqhAnmaqhIbhiq: shachI#bhi: || 8.016.07
sa stomyaq: sa havya#: saqtya: satvA# tuvikUqrmi: |
eka#shchiqtsannaqbhibhU#ti: || 8.016.08
tamaqrkebhiqstaM sAma#bhiqstaM gA#yaqtraishcha#rShaqNaya#: |
indra#M vardhanti kShiqtaya#: || 8.016.09
praqNeqtAraqM vasyoq achChAq kartA#raqM jyoti#: saqmatsu# |
sAqsaqhvAMsa#M yuqdhAmitrA#n || 8.016.10
sa naq: papri#: pArayAti svaqsti nAqvA pu#ruhUqta: |
indroq vishvAq atiq dviSha#: || 8.016.11
sa tvaM na# indraq vAje#bhirdashaqsyA cha# gAtuqyA cha# |
achChA# cha na: suqmnaM ne#Shi || 8.016.12

A yA#hi suShuqmA hi taq indraq somaqM pibA# iqmam |
edaM baqrhi: sa#doq mama# || 8.017.01
A tvA# brahmaqyujAq harIq vaha#tAmindra keqshinA# |
upaq brahmA#Ni na: shRuNu || 8.017.02
braqhmANa#stvA vaqyaM yuqjA so#maqpAmi#ndra soqmina#: |
suqtAva#nto havAmahe || 8.017.03
A no# yAhi suqtAva#toq&smAka#M suShTuqtIrupa# |
pibAq su shi#priqnnandha#sa: || 8.017.04
A te# si~jchAmi kuqkShyoranuq gAtrAq vi dhA#vatu |
gRuqbhAqya jiqhvayAq madhu# || 8.017.05
svAqduShTe# astu saqMsudeq madhu#mAntaqnveq3q# tava# |
somaq: shama#stu te hRuqde || 8.017.06
aqyamu# tvA vicharShaNeq janI#rivAqbhi saMvRu#ta: |
pra soma# indra sarpatu || 8.017.07
tuqviqgrIvo# vaqpoda#ra: subAqhurandha#soq made# |
indro# vRuqtrANi# jighnate || 8.017.08
indraq prehi# puqrastvaM vishvaqsyeshA#naq oja#sA |
vRuqtrANi# vRutraha~jjahi || 8.017.09
dIqrghaste# astvag~gkuqsho yenAq vasu# praqyachCha#si |
yaja#mAnAya sunvaqte || 8.017.10
aqyaM ta# indraq somoq nipU#toq adhi# baqrhiShi# |
ehI#maqsya dravAq piba# || 8.017.11
shAchi#goq shAchi#pUjanAqyaM raNA#ya te suqta: |
Akha#NDalaq pra hU#yase || 8.017.12
yaste# shRug~ggavRuSho napAqtpraNa#pAtkuNDaqpAyya#: |
nya#smindadhraq A mana#: || 8.017.13
vAsto#Shpate dhruqvA sthUNAMsa#traM soqmyAnA#m |
draqpso bheqttA puqrAM shashva#tInAqmindroq munI#nAqM sakhA# || 8.017.14
pRudA#kusAnuryajaqto gaqveSha#Naq ekaq: sannaqbhi bhUya#sa: |
bhUrNiqmashva#M nayattuqjA puqro gRuqbhendraqM soma#sya pIqtaye# || 8.017.15

iqdaM ha# nUqname#ShAM suqmnaM bhi#kShetaq martya#: |
AqdiqtyAnAqmapU#rvyaqM savI#mani || 8.018.01
aqnaqrvANoq hye#ShAqM panthA# AdiqtyAnA#m |
ada#bdhAq: santi# pAqyava#: sugeqvRudha#: || 8.018.02
tatsu na#: saviqtA bhagoq varu#No miqtro a#ryaqmA |
sharma# yachChantu saqprathoq yadIma#he || 8.018.03
deqvebhi#rdevyadiqte&ri#ShTabharmaqnnA ga#hi |
smatsUqribhi#: purupriye suqsharma#bhi: || 8.018.04
te hi puqtrAsoq adi#terviqdurdveShA#Msiq yota#ve |
aqMhoshchi#duruqchakra#yo&neqhasa#: || 8.018.05
adi#tirnoq divA# paqshumadi#tiqrnaktaqmadva#yA: |
adi#ti: pAqtvaMha#sa: saqdAvRu#dhA || 8.018.06
uqta syA noq divA# maqtiradi#tirUqtyA ga#mat |
sA shaMtA#tiq maya#skaraqdapaq sridha#: || 8.018.07
uqta tyA daivyA# bhiqShajAq shaM na#: karato aqshvinA# |
yuqyuqyAtA#miqto rapoq apaq sridha#: || 8.018.08
shamaqgniraqgnibhi#: karaqchChaM na#stapatuq sUrya#: |
shaM vAto# vAtvaraqpA apaq sridha#: || 8.018.09
apAmI#vAqmapaq sridhaqmapa# sedhata durmaqtim |
Adi#tyAso yuqyota#nA noq aMha#sa: || 8.018.10
yuqyotAq sharu#maqsmadA~M Adi#tyAsa uqtAma#tim |
RudhaqgdveSha#: kRuNuta vishvavedasa: || 8.018.11
tatsu naq: sharma# yachChaqtAdi#tyAq yanmumo#chati |
ena#svantaM chiqdena#sa: sudAnava: || 8.018.12
yo naq: kashchiqdriri#kShati rakShaqstvenaq martya#: |
svai: Sha evai# ririShIShTaq yurjana#: || 8.018.13
samittamaqghama#shnavadduq:shaMsaqM martya#M riqpum |
yo a#smaqtrA duqrhaNA#vAq~M upa# dvaqyu: || 8.018.14
pAqkaqtrA stha#na devA hRuqtsu jA#nIthaq martya#m |
upa# dvaqyuM chAdva#yuM cha vasava: || 8.018.15
A sharmaq parva#tAnAqmotApAM vRu#NImahe |
dyAvA#kShAmAqre aqsmadrapa#skRutam || 8.018.16
te no# bhaqdreNaq sharma#NA yuqShmAka#M nAqvA va#sava: |
atiq vishvA#ni duriqtA pi#partana || 8.018.17
tuqche tanA#yaq tatsu noq drAghI#yaq Ayu#rjIqvase# |
Adi#tyAsa: sumahasa: kRuqNota#na || 8.018.18
yaqj~jo hIqLo voq anta#raq Adi#tyAq asti# mRuqLata# |
yuqShme idvoq api# Shmasi sajAqtye# || 8.018.19
bRuqhadvarU#thaM maqrutA#M deqvaM trAqtAra#maqshvinA# |
miqtramI#maheq varu#NaM svaqstaye# || 8.018.20
aqneqho mi#trAryamannRuqvadva#ruNaq shaMsya#m |
triqvarU#thaM maruto yanta nashChaqrdi: || 8.018.21
ye chiqddhi mRuqtyuba#ndhavaq Adi#tyAq mana#vaq: smasi# |
pra sU naq Ayu#rjIqvase# tiretana || 8.018.22

taM gU#rdhayAq sva#rNaraM deqvAso# deqvama#raqtiM da#dhanvire |
deqvaqtrA haqvyamohi#re || 8.019.01
vibhU#tarAtiM vipra chiqtrasho#chiShamaqgnimI#LiShva yaqntura#m |
aqsya medha#sya soqmyasya# sobhareq prema#dhvaqrAyaq pUrvya#m || 8.019.02
yaji#ShThaM tvA vavRumahe deqvaM de#vaqtrA hotA#raqmama#rtyam |
aqsya yaqj~jasya# suqkratu#m || 8.019.03
Uqrjo napA#taM suqbhaga#M suqdIdi#timaqgniM shreShTha#shochiSham |
sa no# miqtrasyaq varu#Nasyaq so aqpAmA suqmnaM ya#kShate diqvi || 8.019.04
ya: saqmidhAq ya Ahu#tIq yo vede#na daqdAshaq marto# aqgnaye# |
yo nama#sA svadhvaqra: || 8.019.05
tasyedarva#nto raMhayanta Aqshavaqstasya# dyuqmnita#maqM yasha#: |
na tamaMho# deqvakRu#taqM kuta#shchaqna na martya#kRutaM nashat || 8.019.06
svaqgnayo# vo aqgnibhiq: syAma# sUno sahasa UrjAM pate |
suqvIraqstvama#smaqyu: || 8.019.07
praqshaMsa#mAnoq ati#thiqrna miqtriyoq&gnI rathoq na vedya#: |
tve kShemA#soq api# santi sAqdhavaqstvaM rAjA# rayIqNAm || 8.019.08
so aqddhA dAqshva#dhvaqro&gneq marta#: subhagaq sa praqshaMsya#: |
sa dhIqbhira#stuq sani#tA || 8.019.09
yasyaq tvamUqrdhvo a#dhvaqrAyaq tiShTha#si kShaqyadvI#raq: sa sA#dhate |
so arva#dbhiq: sani#tAq sa vi#paqnyubhiq: sa shUraiq: sani#tA kRuqtam || 8.019.10
yasyAqgnirvapu#rgRuqhe stomaqM chanoq dadhI#ta viqshvavA#rya: |
haqvyA vAq vevi#ShaqdviSha#: || 8.019.11
vipra#sya vA stuvaqta: sa#haso yaho maqkShUta#masya rAqtiShu# |
aqvode#vamuqpari#martyaM kRudhiq vaso# viviqduShoq vacha#: || 8.019.12
yo aqgniM haqvyadA#tibhiqrnamo#bhirvA suqdakSha#mAqvivA#sati |
giqrA vA#jiqrasho#chiSham || 8.019.13
saqmidhAq yo nishi#tIq dAshaqdadi#tiqM dhAma#bhirasyaq martya#: |
vishvetsa dhIqbhi: suqbhagoq janAq~M ati# dyuqmnairuqdna i#va tAriShat || 8.019.14
tada#gne dyuqmnamA bha#raq yatsAqsahaqtsada#neq kaM chi#daqtriNa#m |
maqnyuM jana#sya dUqDhya#: || 8.019.15
yenaq chaShTeq varu#No miqtro a#ryaqmA yenaq nAsa#tyAq bhaga#: |
vaqyaM tatteq shava#sA gAtuqvitta#mAq indra#tvotA vidhemahi || 8.019.16
te gheda#gne svAqdhyoq3q# ye tvA# vipra nidadhiqre nRuqchakSha#sam |
viprA#so deva suqkratu#m || 8.019.17
ta idvedi#M subhagaq ta Ahu#tiqM te sotu#M chakrire diqvi |
ta idvAje#bhirjigyurmaqhaddhanaqM ye tve kAma#M nyeriqre || 8.019.18
bhaqdro no# aqgnirAhu#to bhaqdrA rAqti: su#bhaga bhaqdro a#dhvaqra: |
bhaqdrA uqta prasha#staya: || 8.019.19
bhaqdraM mana#: kRuNuShva vRutraqtUryeq yenA# saqmatsu# sAqsaha#: |
ava# sthiqrA ta#nuhiq bhUriq shardha#tAM vaqnemA# te aqbhiShTi#bhi: || 8.019.20
ILe# giqrA manu#rhitaqM yaM deqvA dUqtama#raqtiM nye#riqre |
yaji#ShThaM havyaqvAha#nam || 8.019.21
tiqgmaja#mbhAyaq taru#NAyaq rAja#teq prayo# gAyasyaqgnaye# |
ya: piqMshate# sUqnRutA#bhi: suqvIrya#maqgnirghRuqtebhiqrAhu#ta: || 8.019.22
yadI# ghRuqtebhiqrAhu#toq vAshI#maqgnirbhara#taq uchchAva# cha |
asu#ra iva niqrNija#m || 8.019.23
yo haqvyAnyaira#yatAq manu#rhito deqva AqsA su#gaqndhinA# |
vivA#sateq vAryA#Ni svadhvaqro hotA# deqvo ama#rtya: || 8.019.24
yada#gneq martyaqstvaM syAmaqhaM mi#tramahoq ama#rtya: |
saha#sa: sUnavAhuta || 8.019.25
na tvA# rAsIyAqbhisha#staye vasoq na pA#paqtvAya# santya |
na me# stoqtAma#tIqvA na durhi#taq: syAda#gneq na pAqpayA# || 8.019.26
piqturna puqtra: subhRu#to duroqNa A deqvA~M e#tuq pra No# haqvi: || 8.019.27
tavAqhama#gna Uqtibhiqrnedi#ShThAbhi: sacheyaq joShaqmA va#so |
sadA# deqvasyaq martya#: || 8.019.28
tavaq kratvA# saneyaqM tava# rAqtibhiqragneq tavaq prasha#stibhi: |
tvAmidA#huq: prama#tiM vasoq mamAgneq harSha#svaq dAta#ve || 8.019.29
pra so a#gneq tavoqtibhi#: suqvIrA#bhistirateq vAja#bharmabhi: |
yasyaq tvaM saqkhyamAqvara#: || 8.019.30
tava# draqpso nIla#vAnvAqsha Ruqtviyaq indhA#na: siShNaqvA da#de |
tvaM ma#hIqnAmuqShasA#masi priqya: kShaqpo vastu#Shu rAjasi || 8.019.31
tamAga#nmaq sobha#raya: saqhasra#muShkaM svabhiqShTimava#se |
saqmrAjaqM trAsa#dasyavam || 8.019.32
yasya# te agne aqnye aqgnaya# upaqkShito# vaqyA i#va |
vipoq na dyuqmnA ni yu#veq janA#nAqM tava# kShaqtrANi# vaqrdhaya#n || 8.019.33
yamA#dityAso adruha: pAqraM naya#thaq martya#m |
maqghonAqM vishve#ShAM sudAnava: || 8.019.34
yUqyaM rA#jAnaq: kaM chi#chcharShaNIsahaq: kShaya#ntaqM mAnu#ShAq~M anu# |
vaqyaM te voq varu#Naq mitrArya#maqnsyAmedRuqtasya# raqthya#: || 8.019.35
adA#nme paurukuqtsya: pa#~jchAqshata#M traqsada#syurvaqdhUnA#m |
maMhi#ShTho aqrya: satpa#ti: || 8.019.36
uqta me# praqyiyo#rvaqyiyo#: suqvAstvAq adhiq tugva#ni |
tiqsR^IqNAM sa#ptatIqnAM shyAqva: pra#NeqtA bhu#vaqdvasuqrdiyA#nAqM pati#: || 8.019.37

A ga#ntAq mA ri#ShaNyataq prasthA#vAnoq mApa# sthAtA samanyava: |
sthiqrA chi#nnamayiShNava: || 8.020.01
vIqLuqpaqvibhi#rmaruta RubhukShaNaq A ru#drAsa: sudIqtibhi#: |
iqShA no# aqdyA ga#tA puruspRuho yaqj~jamA so#bharIqyava#: || 8.020.02
viqdmA hi ruqdriyA#NAqM shuShma#muqgraM maqrutAqM shimI#vatAm |
viShNo#reqShasya# mIqLhuShA#m || 8.020.03
vi dvIqpAniq pApa#taqntiShTha#dduqchChunoqbhe yu#jantaq roda#sI |
pra dhanvA#nyairata shubhrakhAdayoq yadeja#tha svabhAnava: || 8.020.04
achyu#tA chidvoq ajmaqnnA nAna#datiq parva#tAsoq vanaqspati#: |
bhUmiqryAme#Shu rejate || 8.020.05
amA#ya vo marutoq yAta#veq dyaurjihI#taq utta#rA bRuqhat |
yatrAq naroq dedi#shate taqnUShvA tvakShA#Msi bAqhvo#jasa: || 8.020.06
svaqdhAmanuq shriyaqM naroq mahi# tveqShA ama#vantoq vRuSha#psava: |
vaha#nteq ahru#tapsava: || 8.020.07
gobhi#rvAqNo a#jyateq sobha#rINAqM ratheq koshe# hiraqNyaye# |
goba#ndhava: sujAqtAsa# iqShe bhuqje maqhAnto# naq spara#seq nu || 8.020.08
prati# vo vRuShada~jjayoq vRuShNeq shardhA#yaq mAru#tAya bharadhvam |
haqvyA vRuSha#prayAvNe || 8.020.09
vRuqShaqNaqshvena# marutoq vRuSha#psunAq rathe#naq vRuSha#nAbhinA |
A shyeqnAsoq na paqkShiNoq vRuthA# naro haqvyA no# vIqtaye# gata || 8.020.10
saqmAqnamaq~jjye#ShAqM vi bhrA#jante ruqkmAsoq adhi# bAqhuShu# |
davi#dyutatyRuqShTaya#: || 8.020.11
ta uqgrAsoq vRuSha#Na uqgrabA#havoq naki#ShTaqnUShu# yetire |
sthiqrA dhanvAqnyAyu#dhAq rathe#Shuq vo&nI#keqShvadhiq shriya#: || 8.020.12
yeShAqmarNoq na saqprathoq nAma# tveqShaM shashva#tAqmekaqmidbhuqje |
vayoq na pitryaqM saha#: || 8.020.13
tAnva#ndasva maqrutaqstA~M upa# stuhiq teShAqM hi dhunI#nAm |
aqrANAqM na cha#raqmastade#ShAM dAqnA maqhnA tade#ShAm || 8.020.14
suqbhagaq: sa va# UqtiShvAsaq pUrvA#su marutoq vyu#ShTiShu |
yo vA# nUqnamuqtAsa#ti || 8.020.15
yasya# vA yUqyaM prati# vAqjino# naraq A haqvyA vIqtaye# gaqtha |
aqbhi Sha dyuqmnairuqta vAja#sAtibhi: suqmnA vo# dhUtayo nashat || 8.020.16
yathA# ruqdrasya# sUqnavo# diqvo vashaqntyasu#rasya veqdhasa#: |
yuvA#naqstatheda#sat || 8.020.17
ye chArha#nti maqruta#: suqdAna#vaq: smanmIqLhuShaqshchara#ntiq ye |
ata#shchiqdA naq upaq vasya#sA hRuqdA yuvA#naq A va#vRudhvam || 8.020.18
yUna# Uq Shu navi#ShThayAq vRuShNa#: pAvaqkA~M aqbhi so#bhare giqrA |
gAyaq gA i#vaq charkRu#Shat || 8.020.19
sAqhA ye santi# muShTiqhevaq havyoq vishvA#su pRuqtsu hotRu#Shu |
vRuShNa#shchaqndrAnna suqshrava#stamAngiqrA vanda#sva maqrutoq aha# || 8.020.20
gAva#shchidghA samanyava: sajAqtye#na marutaq: saba#ndhava: |
riqhaqte kaqkubho# miqtha: || 8.020.21
marta#shchidvo nRutavo rukmavakShasaq upa# bhrAtRuqtvamAya#ti |
adhi# no gAta marutaq: sadAq hi va# Apiqtvamastiq nidhru#vi || 8.020.22
maru#toq mAru#tasya naq A bhe#Shaqjasya# vahatA sudAnava: |
yUqyaM sa#khAya: saptaya: || 8.020.23
yAbhiq: sindhuqmava#thaq yAbhiqstUrva#thaq yAbhi#rdashaqsyathAq krivi#m |
mayo# no bhUtoqtibhi#rmayobhuva: shiqvAbhi#rasachadviSha: || 8.020.24
yatsindhauq yadasi#knyAqM yatsa#muqdreShu# maruta: subarhiSha: |
yatparva#teShu bheShaqjam || 8.020.25
vishvaqM pashya#nto bibhRuthA taqnUShvA tenA# noq adhi# vochata |
kShaqmA rapo# marutaq Atu#rasya naq iShka#rtAq vihru#taqM puna#: || 8.020.26

vaqyamuq tvAma#pUrvya sthUqraM na kachchiqdbhara#nto&vaqsyava#: |
vAje# chiqtraM ha#vAmahe || 8.021.01
upa# tvAq karma#nnUqtayeq sa noq yuvoqgrashcha#krAmaq yo dhRuqShat |
tvAmiddhya#viqtAra#M vavRuqmaheq sakhA#ya indra sAnaqsim || 8.021.02
A yA#hIqma indaqvo&shva#pateq gopa#taq urva#rApate |
soma#M somapate piba || 8.021.03
vaqyaM hi tvAq bandhu#mantamabaqndhavoq viprA#sa indra yemiqma |
yA teq dhAmA#ni vRuShabhaq tebhiqrA ga#hiq vishve#bhiq: soma#pItaye || 8.021.04
sIda#ntasteq vayo# yathAq goshrI#teq madhau# madiqre viqvakSha#Ne |
aqbhi tvAmi#ndra nonuma: || 8.021.05
achChA# cha tvaiqnA nama#sAq vadA#masiq kiM muhu#shchiqdvi dI#dhaya: |
santiq kAmA#so harivo daqdiShTvaM smo vaqyaM santi# noq dhiya#: || 8.021.06
nUtnAq idi#ndra te vaqyamUqtI a#bhUma naqhi nU te# adriva: |
viqdmA puqrA parI#Nasa: || 8.021.07
viqdmA sa#khiqtvamuqta shU#ra bhoqjya1q#mA teq tA va#jrinnImahe |
uqto sa#masmiqnnA shi#shIhi no vasoq vAje# sushipraq goma#ti || 8.021.08
yo na# iqdami#daM puqrA pra vasya# AniqnAyaq tamu# va stuShe |
sakhA#yaq indra#mUqtaye# || 8.021.09
harya#shvaqM satpa#tiM charShaNIqsahaqM sa hi ShmAq yo ama#ndata |
A tu naq: sa va#yatiq gavyaqmashvya#M stoqtRubhyo# maqghavA# shaqtam || 8.021.10
tvayA# ha svidyuqjA vaqyaM prati# shvaqsanta#M vRuShabha bruvImahi |
saqMsthe jana#syaq goma#ta: || 8.021.11
jaye#ma kAqre pu#ruhUta kAqriNoq&bhi ti#ShThema dUqDhya#: |
nRubhi#rvRuqtraM haqnyAma# shUshuqyAmaq chAve#rindraq pra Noq dhiya#: || 8.021.12
aqbhrAqtRuqvyo aqnA tvamanA#pirindra jaqnuShA# saqnAda#si |
yuqdhedA#piqtvami#chChase || 8.021.13
nakI# reqvanta#M saqkhyAya# vindaseq pIya#nti te surAqshva#: |
yaqdA kRuqNoShi# nadaqnuM samU#haqsyAditpiqteva# hUyase || 8.021.14
mA te# amAqjuro# yathA mUqrAsa# indra saqkhye tvAva#ta: |
ni Sha#dAmaq sachA# suqte || 8.021.15
mA te# godatraq nira#rAmaq rAdha#saq indraq mA te# gRuhAmahi |
dRuqLhA chi#daqrya: pra mRu#shAqbhyA bha#raq na te# dAqmAna# Aqdabhe# || 8.021.16
indro# vAq ghediya#nmaqghaM sara#svatI vA suqbhagA# daqdirvasu# |
tvaM vA# chitra dAqshuShe# || 8.021.17
chitraq idrAjA# rAjaqkA ida#nyaqke yaqke sara#svatIqmanu# |
paqrjanya# iva taqtanaqddhi vRuqShTyA saqhasra#maqyutAq dada#t || 8.021.18

o tyama#hvaq A ratha#maqdyA daMsi#ShThamUqtaye# |
yama#shvinA suhavA rudravartanIq A sUqryAyai# taqsthathu#: || 8.022.01
pUqrvAqyuSha#M suqhava#M puruqspRuha#M bhuqjyuM vAje#Shuq pUrvya#m |
saqchaqnAva#ntaM sumaqtibhi#: sobhareq vidve#Shasamaneqhasa#m || 8.022.02
iqha tyA pu#ruqbhUta#mA deqvA namo#bhiraqshvinA# |
aqrvAqchIqnA svava#se karAmaheq gantA#rA dAqshuSho# gRuqham || 8.022.03
yuqvo ratha#syaq pari# chaqkramI#yata IqrmAnyadvA#miShaNyati |
aqsmA~M achChA# sumaqtirvA#M shubhaspatIq A dheqnuri#va dhAvatu || 8.022.04
rathoq yo vA#M trivandhuqro hira#NyAbhIshurashvinA |
pariq dyAvA#pRuthiqvI bhUSha#ti shruqtastena# nAsaqtyA ga#tam || 8.022.05
daqshaqsyantAq mana#ve pUqrvyaM diqvi yavaqM vRuke#Na karShatha: |
tA vA#maqdya su#maqtibhi#: shubhaspatIq ashvi#nAq pra stu#vImahi || 8.022.06
upa# no vAjinIvasU yAqtamRuqtasya# paqthibhi#: |
yebhi#stRuqkShiM vRu#ShaNA trAsadasyaqvaM maqhe kShaqtrAyaq jinva#tha: || 8.022.07
aqyaM vAqmadri#bhi: suqta: somo# narA vRuShaNvasU |
A yA#taqM soma#pItayeq piba#taM dAqshuSho# gRuqhe || 8.022.08
A hi ruqhata#mashvinAq ratheq koshe# hiraqNyaye# vRuShaNvasU |
yuq~jjAthAqM pIva#rIqriSha#: || 8.022.09
yAbhi#: paqkthamava#thoq yAbhiqradhri#guqM yAbhi#rbaqbhruM vijo#Shasam |
tAbhi#rno maqkShU tUya#mashviqnA ga#taM bhiShaqjyataqM yadAtu#ram || 8.022.10
yadadhri#gAvoq adhri#gU iqdA chiqdahno# aqshvinAq havA#mahe |
vaqyaM gIqrbhirvi#paqnyava#: || 8.022.11
tAbhiqrA yA#taM vRuShaqNopa# meq hava#M viqshvapsu#M viqshvavA#ryam |
iqShA maMhi#ShThA puruqbhUta#mA narAq yAbhiq: krivi#M vAvRuqdhustAbhiqrA ga#tam || 8.022.12
tAviqdA chiqdahA#nAqM tAvaqshvinAq vanda#mAnaq upa# bruve |
tA uq namo#bhirImahe || 8.022.13
tAviddoqShA tA uqShasi# shuqbhaspatIq tA yAma#nruqdrava#rtanI |
mA noq martA#ya riqpave# vAjinIvasU paqro ru#drAqvati# khyatam || 8.022.14
A sugmyA#yaq sugmya#M prAqtA rathe#nAqshvinA# vA saqkShaNI# |
huqve piqtevaq sobha#rI || 8.022.15
mano#javasA vRuShaNA madachyutA makShuMgaqmAbhi#rUqtibhi#: |
AqrAttA#chchidbhUtamaqsme ava#se pUqrvIbhi#: purubhojasA || 8.022.16
A noq ashvA#vadashvinA vaqrtiryA#siShTaM madhupAtamA narA |
goma#ddasrAq hira#Nyavat || 8.022.17
suqprAqvaqrgaM suqvIrya#M suqShThu vAryaqmanA#dhRuShTaM rakShaqsvinA# |
aqsminnA vA#mAqyAne# vAjinIvasUq vishvA# vAqmAni# dhImahi || 8.022.18

ILi#ShvAq hi pra#tIqvyaM1q# yaja#sva jAqtave#dasam |
chaqriqShNudhU#maqmagRu#bhItashochiSham || 8.023.01
dAqmAna#M vishvacharShaNeq&gniM vi#shvamano giqrA |
uqta stu#Sheq viShpa#rdhasoq rathA#nAm || 8.023.02
yeShA#mAbAqdha Ruqgmiya# iqSha: pRuqkShashcha# niqgrabhe# |
uqpaqvidAq vahni#rvindateq vasu# || 8.023.03
uda#sya shoqchira#sthAddIdiqyuShoq vya1q#jara#m |
tapu#rjambhasya suqdyuto# gaNaqshriya#: || 8.023.04
udu# tiShTha svadhvaraq stavA#no deqvyA kRuqpA |
aqbhiqkhyA bhAqsA bRu#haqtA shu#shuqkvani#: || 8.023.05
agne# yAqhi su#shaqstibhi#rhaqvyA juhvA#na AnuqShak |
yathA# dUqto baqbhUtha# havyaqvAha#na: || 8.023.06
aqgniM va#: pUqrvyaM hu#veq hotA#raM charShaNIqnAm |
tamaqyA vAqchA gRu#Neq tamu# va stuShe || 8.023.07
yaqj~jebhiqradbhu#takratuqM yaM kRuqpA sUqdaya#ntaq it |
miqtraM na janeq sudhi#tamRuqtAva#ni || 8.023.08
RuqtAvA#namRutAyavo yaqj~jasyaq sAdha#naM giqrA |
upo# enaM jujuShuqrnama#saspaqde || 8.023.09
achChA# noq ag~ggi#rastamaM yaqj~jAso# yantu saqMyata#: |
hotAq yo asti# viqkShvA yaqshasta#ma: || 8.023.10
agneq tavaq tye a#jaqrendhA#nAso bRuqhadbhA: |
ashvA# ivaq vRuSha#NastaviShIqyava#: || 8.023.11
sa tvaM na# UrjAM pate raqyiM rA#sva suqvIrya#m |
prAva# nastoqke tana#ye saqmatsvA || 8.023.12
yadvA u# viqshpati#: shiqta: suprI#toq manu#Sho viqshi |
vishvedaqgni: pratiq rakShA#Msi sedhati || 8.023.13
shruqShTya#gneq nava#sya meq stoma#sya vIra vishpate |
ni mAqyinaqstapu#ShA raqkShaso# daha || 8.023.14
na tasya# mAqyayA# chaqna riqpurI#shItaq martya#: |
yo aqgnaye# daqdAsha# haqvyadA#tibhi: || 8.023.15
vya#shvastvA vasuqvida#mukShaqNyura#prINAqdRuShi#: |
maqho rAqye tamu# tvAq sami#dhImahi || 8.023.16
uqshanA# kAqvyastvAq ni hotA#ramasAdayat |
AqyaqjiM tvAq mana#ve jAqtave#dasam || 8.023.17
vishveq hi tvA# saqjoSha#so deqvAso# dUqtamakra#ta |
shruqShTI de#va prathaqmo yaqj~jiyo# bhuva: || 8.023.18
iqmaM ghA# vIqro aqmRuta#M dUqtaM kRu#NvItaq martya#: |
pAqvaqkaM kRuqShNava#rtaniqM vihA#yasam || 8.023.19
taM hu#vema yaqtasru#cha: suqbhAsa#M shuqkrasho#chiSham |
viqshAmaqgnimaqjara#M praqtnamIDya#m || 8.023.20
yo a#smai haqvyadA#tibhiqrAhu#tiqM marto&vi#dhat |
bhUriq poShaqM sa dha#tte vIqravaqdyasha#: || 8.023.21
praqthaqmaM jAqtave#dasamaqgniM yaqj~jeShu# pUqrvyam |
pratiq sruge#tiq nama#sA haqviShma#tI || 8.023.22
Abhi#rvidhemAqgnayeq jyeShThA#bhirvyashvaqvat |
maMhi#ShThAbhirmaqtibhi#: shuqkrasho#chiShe || 8.023.23
nUqnama#rchaq vihA#yaseq stome#bhi sthUrayUpaqvat |
RuShe# vaiyashvaq damyA#yAqgnaye# || 8.023.24
ati#thiqM mAnu#ShANAM sUqnuM vanaqspatI#nAm |
viprA# aqgnimava#se praqtnamI#Late || 8.023.25
maqho vishvA#~M aqbhi Shaqtoq3q#&bhi haqvyAniq mAnu#ShA |
agneq ni Sha#tsiq namaqsAdhi# baqrhiShi# || 8.023.26
vaMsvA# noq vAryA# puqru vaMsva# rAqya: pu#ruqspRuha#: |
suqvIrya#sya praqjAva#toq yasha#svata: || 8.023.27
tvaM va#ro suqShAmNe&gneq janA#ya chodaya |
sadA# vaso rAqtiM ya#viShThaq shashva#te || 8.023.28
tvaM hi su#praqtUrasiq tvaM noq goma#tIqriSha#: |
maqho rAqya: sAqtima#gneq apA# vRudhi || 8.023.29
agneq tvaM yaqshA aqsyA miqtrAvaru#NA vaha |
RuqtAvA#nA saqmrAjA# pUqtada#kShasA || 8.023.30

sakhA#yaq A shi#ShAmahiq brahmendrA#ya vaqjriNe# |
stuqSha Uq Shu voq nRuta#mAya dhRuqShNave# || 8.024.01
shava#sAq hyasi# shruqto vRu#traqhatye#na vRutraqhA |
maqghairmaqghonoq ati# shUra dAshasi || 8.024.02
sa naq stavA#naq A bha#ra raqyiM chiqtrashra#vastamam |
niqreqke chiqdyo ha#rivoq vasu#rdaqdi: || 8.024.03
A ni#reqkamuqta priqyamindraq darShiq janA#nAm |
dhRuqShaqtA dhRu#ShNoq stava#mAnaq A bha#ra || 8.024.04
na te# saqvyaM na dakShi#NaqM hasta#M varanta Aqmura#: |
na pa#riqbAdho# harivoq gavi#ShTiShu || 8.024.05
A tvAq gobhi#riva vraqjaM gIqrbhirRu#Nomyadriva: |
A smAq kAma#M jariqturA mana#: pRuNa || 8.024.06
vishvA#ni viqshvama#naso dhiqyA no# vRutrahantama |
ugra# praNetaqradhiq ShU va#so gahi || 8.024.07
vaqyaM te# aqsya vRu#trahanviqdyAma# shUraq navya#sa: |
vaso# spAqrhasya# puruhUtaq rAdha#sa: || 8.024.08
indraq yathAq hyastiq te&pa#rItaM nRutoq shava#: |
amRu#ktA rAqti: pu#ruhUta dAqshuShe# || 8.024.09
A vRu#Shasva mahAmaha maqhe nRu#tamaq rAdha#se |
dRuqLhashchi#ddRuhya maghavanmaqghatta#ye || 8.024.10
nU aqnyatrA# chidadrivaqstvanno# jagmurAqshasa#: |
magha#va~jChaqgdhi tavaq tanna# Uqtibhi#: || 8.024.11
naqhya1q#g~gga nRu#toq tvadaqnyaM viqndAmiq rAdha#se |
rAqye dyuqmnAyaq shava#se cha girvaNa: || 8.024.12
enduqmindrA#ya si~jchataq pibA#ti soqmyaM madhu# |
pra rAdha#sA chodayAte mahitvaqnA || 8.024.13
upoq harI#NAqM patiqM dakSha#M pRuq~jchanta#mabravam |
nUqnaM shru#dhi stuvaqto aqshvyasya# || 8.024.14
naqhya1q#g~gga puqrA chaqna jaqj~je vIqrata#raqstvat |
nakI# rAqyA naivathAq na bhaqndanA# || 8.024.15
eduq madhvo# maqdinta#raM siq~jcha vA#dhvaryoq andha#sa: |
eqvA hi vIqra stava#te saqdAvRu#dha: || 8.024.16
indra# sthAtarharINAqM naki#ShTe pUqrvyastu#tim |
udA#naMshaq shava#sAq na bhaqndanA# || 8.024.17
taM voq vAjA#nAqM patiqmahU#mahi shravaqsyava#: |
aprA#yubhiryaqj~jebhi#rvAvRuqdhenya#m || 8.024.18
etoq nvindraqM stavA#maq sakhA#yaq stomyaqM nara#m |
kRuqShTIryo vishvA# aqbhyastyekaq it || 8.024.19
ago#rudhAya gaqviShe# dyuqkShAyaq dasmyaqM vacha#: |
ghRuqtAtsvAdI#yoq madhu#nashcha vochata || 8.024.20
yasyAmi#tAni vIqryAq3q# na rAdhaq: parye#tave |
jyotiqrna vishva#maqbhyastiq dakShi#NA || 8.024.21
stuqhIndra#M vyashvaqvadanU#rmiM vAqjinaqM yama#m |
aqryo gayaqM maMha#mAnaqM vi dAqshuShe# || 8.024.22
eqvA nUqnamupa# stuhiq vaiya#shva dashaqmaM nava#m |
suvi#dvAMsaM chaqrkRutya#M chaqraNI#nAm || 8.024.23
vetthAq hi nirRu#tInAqM vajra#hasta pariqvRuja#m |
aha#raha: shuqndhyu: pa#riqpadA#miva || 8.024.24
tadiqndrAvaq A bha#raq yenA# daMsiShThaq kRutva#ne |
dviqtA kutsA#ya shishnathoq ni cho#daya || 8.024.25
tamu# tvA nUqnamI#maheq navya#M daMsiShThaq sanya#se |
sa tvaM noq vishvA# aqbhimA#tI: saqkShaNi#: || 8.024.26
ya RukShAqdaMha#so muqchadyo vAryA#tsaqpta sindhu#Shu |
vadha#rdAqsasya# tuvinRumNa nInama: || 8.024.27
yathA# varo suqShAmNe# saqnibhyaq Ava#ho raqyim |
vya#shvebhya: subhage vAjinIvati || 8.024.28
A nAqryasyaq dakShi#NAq vya#shvA~M etu soqmina#: |
sthUqraM chaq rAdha#: shaqtava#tsaqhasra#vat || 8.024.29
yattvA# pRuqchChAdI#jAqna: ku#haqyA ku#hayAkRute |
eqSho apa#shrito vaqlo go#maqtImava# tiShThati || 8.024.30

tA vAqM vishva#sya goqpA deqvA deqveShu# yaqj~jiyA# |
RuqtAvA#nA yajase pUqtada#kShasA || 8.025.01
miqtrA tanAq na raqthyAq3q# varu#Noq yashcha# suqkratu#: |
saqnAtsu#jAqtA tana#yA dhRuqtavra#tA || 8.025.02
tA mAqtA viqshvave#dasAsuqryA#yaq prama#hasA |
maqhI ja#jAqnAdi#tirRuqtAva#rI || 8.025.03
maqhAntA# miqtrAvaru#NA saqmrAjA# deqvAvasu#rA |
RuqtAvA#nAvRuqtamA gho#Shato bRuqhat || 8.025.04
napA#tAq shava#so maqha: sUqnU dakSha#sya suqkratU# |
sRuqpradA#nU iqSho vAstvadhi# kShita: || 8.025.05
saM yA dAnU#ni yeqmathu#rdiqvyA: pArthi#vIqriSha#: |
nabha#svatIqrA vA#M charantu vRuqShTaya#: || 8.025.06
adhiq yA bRu#haqto diqvoq3q#&bhi yUqthevaq pashya#ta: |
RuqtAvA#nA saqmrAjAq nama#se hiqtA || 8.025.07
RuqtAvA#nAq ni She#datuq: sAmrA#jyAya suqkratU# |
dhRuqtavra#tA kShaqtriyA# kShaqtramA#shatu: || 8.025.08
aqkShNashchi#dgAtuqvitta#rAnulbaqNenaq chakSha#sA |
ni chi#nmiqShantA# nichiqrA ni chi#kyatu: || 8.025.09
uqta no# deqvyadi#tiruruqShyatAqM nAsa#tyA |
uqruqShyantu# maqruto# vRuqddhasha#vasa: || 8.025.10
te no# nAqvamu#ruShyataq divAq nakta#M sudAnava: |
ari#Shyantoq ni pAqyubhi#: sachemahi || 8.025.11
aghna#teq viShNa#ve vaqyamari#Shyanta: suqdAna#ve |
shruqdhi sva#yAvansindho pUqrvachi#ttaye || 8.025.12
tadvArya#M vRuNImaheq vari#ShThaM gopaqyatya#m |
miqtro yatpAntiq varu#Noq yada#ryaqmA || 8.025.13
uqta naq: sindhu#raqpAM tanmaqrutaqstadaqshvinA# |
indroq viShNu#rmIqDhvAMsa#: saqjoSha#sa: || 8.025.14
te hi ShmA# vaqnuShoq naroq&bhimA#tiqM kaya#sya chit |
tiqgmaM na kShoda#: pratiqghnantiq bhUrNa#ya: || 8.025.15
aqyameka# iqtthA puqrUru cha#ShTeq vi viqshpati#: |
tasya# vraqtAnyanu# vashcharAmasi || 8.025.16
anuq pUrvA#NyoqkyA# sAmrAqjyasya# sashchima |
miqtrasya# vraqtA varu#Nasya dIrghaqshrut || 8.025.17
pariq yo raqshminA# diqvo&ntA#nmaqme pRu#thiqvyA: |
uqbhe A pa#prauq roda#sI mahiqtvA || 8.025.18
uduq Shya sha#raqNe diqvo jyoti#rayaMstaq sUrya#: |
aqgnirna shuqkra: sa#midhAqna Ahu#ta: || 8.025.19
vacho# dIqrghapra#sadmaqnIsheq vAja#syaq goma#ta: |
Isheq hi piqtvo#&viqShasya# dAqvane# || 8.025.20
tatsUryaqM roda#sI uqbhe doqShA vastoqrupa# bruve |
bhoqjeShvaqsmA~M aqbhyuchcha#rAq sadA# || 8.025.21
Ruqjramu#kShaqNyAya#ne rajaqtaM hara#yANe |
ratha#M yuqktama#sanAma suqShAma#Ni || 8.025.22
tA meq ashvyA#nAqM harI#NAM niqtosha#nA |
uqto nu kRutvyA#nAM nRuqvAha#sA || 8.025.23
smada#bhIshUq kashA#vantAq viprAq navi#ShThayA maqtI |
maqho vAqjinAqvarva#ntAq sachA#sanam || 8.025.24

yuqvoruq ShU ratha#M huve saqdhastu#tyAya sUqriShu# |
atU#rtadakShA vRuShaNA vRuShaNvasU || 8.026.01
yuqvaM va#ro suqShAmNe# maqhe tane# nAsatyA |
avo#bhiryAtho vRuShaNA vRuShaNvasU || 8.026.02
tA vA#maqdya ha#vAmahe haqvyebhi#rvAjinIvasU |
pUqrvIriqSha iqShaya#ntAqvati# kShaqpa: || 8.026.03
A vAqM vAhi#ShTho ashvinAq ratho# yAtu shruqto na#rA |
upaq stomA#ntuqrasya# darshatha: shriqye || 8.026.04
juqhuqrAqNA chi#dashviqnA ma#nyethAM vRuShaNvasU |
yuqvaM hi ru#drAq parSha#thoq atiq dviSha#: || 8.026.05
daqsrA hi vishva#mAnuqShag~gmaqkShUbhi#: pariqdIya#tha: |
dhiqyaqMjiqnvA madhu#varNA shuqbhaspatI# || 8.026.06
upa# no yAtamashvinA rAqyA vi#shvaqpuShA# saqha |
maqghavA#nA suqvIrAqvana#pachyutA || 8.026.07
A me# aqsya pra#tIqvya1q#mindra#nAsatyA gatam |
deqvA deqvebhi#raqdya saqchana#stamA || 8.026.08
vaqyaM hi vAqM havA#maha ukShaqNyanto# vyashvaqvat |
suqmaqtibhiqrupa# viprAviqhA ga#tam || 8.026.09
aqshvinAq svRu#She stuhi kuqvitteq shrava#toq hava#m |
nedI#yasa: kULayAta: paqNI~Mruqta || 8.026.10
vaiqyaqshvasya# shrutaM naroqto me# aqsya ve#datha: |
saqjoSha#sAq varu#No miqtro a#ryaqmA || 8.026.11
yuqvAda#ttasya dhiShNyA yuqvAnI#tasya sUqribhi#: |
aha#raharvRuShaNaq mahya#M shikShatam || 8.026.12
yo vA#M yaqj~jebhiqrAvRuqto&dhi#vastrA vaqdhUri#va |
saqpaqryantA# shuqbhe cha#krAte aqshvinA# || 8.026.13
yo vA#muruqvyacha#stamaqM chike#tati nRuqpAyya#m |
vaqrtira#shvinAq pari# yAtamasmaqyU || 8.026.14
aqsmabhyaqM su vRu#ShaNvasU yAqtaM vaqrtirnRuqpAyya#m |
viqShuqdruhe#va yaqj~jamU#hathurgiqrA || 8.026.15
vAhi#ShTho vAqM havA#nAqM stomo# dUqto hu#vannarA |
yuqvAbhyA#M bhUtvashvinA || 8.026.16
yadaqdo diqvo a#rNaqva iqSho vAq mada#tho gRuqhe |
shruqtaminme# amartyA || 8.026.17
uqta syA shve#taqyAva#rIq vAhi#ShThA vAM naqdInA#m |
sindhuqrhira#Nyavartani: || 8.026.18
smadeqtayA# sukIqrtyAshvi#nA shveqtayA# dhiqyA |
vahe#the shubhrayAvAnA || 8.026.19
yuqkShvA hi tvaM ra#thAqsahA# yuqvasvaq poShyA# vaso |
Anno# vAyoq madhu# pibAqsmAkaqM savaqnA ga#hi || 8.026.20
tava# vAyavRutaspateq tvaShTu#rjAmAtaradbhuta |
avAqMsyA vRu#NImahe || 8.026.21
tvaShTuqrjAmA#taraM vaqyamIshA#naM rAqya I#mahe |
suqtAva#nto vAqyuM dyuqmnA janA#sa: || 8.026.22
vAyo# yAqhi shiqvA diqvo vaha#svAq su svashvya#m |
vaha#sva maqha: pRu#thuqpakSha#sAq rathe# || 8.026.23
tvAM hi suqpsara#stamaM nRuqShada#neShu hUqmahe# |
grAvA#NaqM nAshva#pRuShThaM maqMhanA# || 8.026.24
sa tvaM no# devaq mana#sAq vAyo# mandAqno a#griqya: |
kRuqdhi vAjA#~M aqpo dhiya#: || 8.026.25

aqgniruqkthe puqrohi#toq grAvA#No baqrhira#dhvaqre |
RuqchA yA#mi maqrutoq brahma#Naqspati#M deqvA~M avoq vare#Nyam || 8.027.01
A paqshuM gA#si pRuthiqvIM vanaqspatI#nuqShAsAq naktaqmoSha#dhI: |
vishve# cha no vasavo vishvavedaso dhIqnAM bhU#ta prAviqtAra#: || 8.027.02
pra sU na# etvadhvaqroq3q#&gnA deqveShu# pUqrvya: |
AqdiqtyeShuq pra varu#Ne dhRuqtavra#te maqrutsu# viqshvabhA#nuShu || 8.027.03
vishveq hi ShmAq mana#ve viqshvave#dasoq bhuva#nvRuqdhe riqshAda#sa: |
ari#ShTebhi: pAqyubhi#rvishvavedasoq yantA# no&vRuqkaM Chaqrdi: || 8.027.04
A no# aqdya sama#nasoq gantAq vishve# saqjoSha#sa: |
RuqchA giqrA maru#toq devyadi#teq sada#neq pastye# mahi || 8.027.05
aqbhi priqyA ma#rutoq yA voq ashvyA# haqvyA mi#tra prayAqthana# |
A baqrhirindroq varu#NastuqrA nara# AdiqtyAsa#: sadantu na: || 8.027.06
vaqyaM vo# vRuqktaba#rhiSho hiqtapra#yasa AnuqShak |
suqtaso#mAso varuNa havAmahe manuqShvadiqddhAgna#ya: || 8.027.07
A pra yA#taq maru#toq viShNoq ashvi#nAq pUShaqnmAkI#nayA dhiqyA |
indraq A yA#tu prathaqma: sa#niqShyubhiqrvRuShAq yo vRu#traqhA gRuqNe || 8.027.08
vi no# devAso adruqho&chChi#draqM sharma# yachChata |
na yaddUqrAdva#savoq nU chiqdanti#toq varU#thamAdaqdharSha#ti || 8.027.09
astiq hi va#: sajAqtya#M rishAdasoq devA#soq astyApya#m |
pra Naq: pUrva#smai suviqtAya# vochata maqkShU suqmnAyaq navya#se || 8.027.10
iqdA hi vaq upa#stutimiqdA vAqmasya# bhaqktaye# |
upa# vo vishvavedaso namaqsyurA~M asRuqkShyanyA#miva || 8.027.11
uduq Shya va#: saviqtA su#praNItaqyo&sthA#dUqrdhvo vare#Nya: |
ni dviqpAdaqshchatu#ShpAdo aqrthino&vi#shranpatayiqShNava#: || 8.027.12
deqvaMde#vaqM vo&va#se deqvaMde#vamaqbhiShTa#ye |
deqvaMde#vaM huvemaq vAja#sAtaye gRuqNanto# deqvyA dhiqyA || 8.027.13
deqvAsoq hi ShmAq mana#veq sama#nyavoq vishve# sAqkaM sarA#taya: |
te no# aqdya te a#paqraM tuqche tu noq bhava#ntu varivoqvida#: || 8.027.14
pra va#: shaMsAmyadruha: saqMstha upa#stutInAm |
na taM dhUqrtirva#ruNa mitraq martyaqM yo voq dhAmaqbhyo&vi#dhat || 8.027.15
pra sa kShaya#M tirateq vi maqhIriShoq yo voq varA#yaq dAsha#ti |
pra praqjAbhi#rjAyateq dharma#Naqsparyari#ShTaq: sarva# edhate || 8.027.16
Ruqte sa vi#ndate yuqdha: suqgebhi#ryAqtyadhva#na: |
aqryaqmA miqtro varu#Naq: sarA#tayoq yaM trAya#nte saqjoSha#sa: || 8.027.17
ajre# chidasmai kRuNuthAq nya~jcha#naM duqrge chiqdA su#saraqNam |
eqShA chi#dasmAdaqshani#: paqro nu sAsre#dhantIq vi na#shyatu || 8.027.18
yadaqdya sUrya# udyaqti priya#kShatrA RuqtaM daqdha |
yanniqmruchi# praqbudhi# vishvavedasoq yadvA# maqdhyaMdi#ne diqva: || 8.027.19
yadvA#bhipiqtve a#surA RuqtaM yaqte Chaqrdiryeqma vi dAqshuShe# |
vaqyaM tadvo# vasavo vishvavedasaq upa# stheyAmaq madhyaq A || 8.027.20
yadaqdya sUraq udi#teq yanmaqdhyaMdi#na Aqtuchi# |
vAqmaM dhaqttha mana#ve vishvavedasoq juhvA#nAyaq prache#tase || 8.027.21
vaqyaM tadva#: samrAjaq A vRu#NImahe puqtro na ba#huqpAyya#m |
aqshyAmaq tadA#dityAq juhva#to haqviryenaq vasyoq&nashA#mahai || 8.027.22

ye triqMshatiq traya#spaqro deqvAso# baqrhirAsa#dan |
viqdannaha# dviqtAsa#nan || 8.028.01
varu#No miqtro a#ryaqmA smadrA#tiShAcho aqgnaya#: |
patnI#vantoq vaSha#TkRutA: || 8.028.02
te no# goqpA a#pAqchyAsta udaqkta iqtthA nya#k |
puqrastAqtsarva#yA viqshA || 8.028.03
yathAq vasha#nti deqvAstatheda#saqttade#ShAqM nakiqrA mi#nat |
arA#vA chaqna martya#: || 8.028.04
saqptAqnAM saqpta RuqShTaya#: saqpta dyuqmnAnye#ShAm |
saqpto adhiq shriyo# dhire || 8.028.05

baqbhrurekoq viShu#Na: sUqnaroq yuvAq~jjya#g~gkte hiraqNyaya#m || 8.029.01
yoniqmekaq A sa#sAdaq dyota#noq&ntardeqveShuq medhi#ra: || 8.029.02
vAshIqmeko# bibhartiq hasta# AyaqsImaqntardeqveShuq nidhru#vi: || 8.029.03
vajraqmeko# bibhartiq hastaq Ahi#taqM tena# vRuqtrANi# jighnate || 8.029.04
tiqgmameko# bibhartiq hastaq Ayu#dhaqM shuchi#ruqgro jalA#ShabheShaja: || 8.029.05
paqtha eka#: pIpAyaq taska#ro yathA~M eqSha ve#da nidhIqnAm || 8.029.06
trINyeka# urugAqyo vi cha#krameq yatra# deqvAsoq mada#nti || 8.029.07
vibhiqrdvA cha#rataq eka#yA saqha pra pra#vAqseva# vasata: || 8.029.08
sadoq dvA cha#krAte upaqmA diqvi saqmrAjA# saqrpirA#sutI || 8.029.09
archa#ntaq ekeq mahiq sAma# manvataq tenaq sUrya#marochayan || 8.029.10

naqhi voq astya#rbhaqko devA#soq na ku#mAraqka: |
vishve# saqtoma#hAntaq it || 8.030.01
iti# stuqtAso# asathA rishAdasoq ye stha traya#shcha triqMshachcha# |
mano#rdevA yaj~jiyAsa: || 8.030.02
te na#strAdhvaqM te#&vataq ta u# noq adhi# vochata |
mA na#: paqtha: pitryA#nmAnaqvAdadhi# dUqraM nai#ShTa parAqvata#: || 8.030.03
ye de#vAsa iqha sthanaq vishve# vaishvAnaqrA uqta |
aqsmabhyaqM sharma# saqprathoq gave&shvA#ya yachChata || 8.030.04

yo yajA#tiq yajA#taq itsuqnava#chchaq pachA#ti cha |
braqhmedindra#sya chAkanat || 8.031.01
puqroqLAshaqM yo a#smaiq somaqM rara#ta Aqshira#m |
pAdittaM shaqkro aMha#sa: || 8.031.02
tasya# dyuqmA~M a#saqdratho# deqvajU#taq: sa shU#shuvat |
vishvA# vaqnvanna#miqtriyA# || 8.031.03
asya# praqjAva#tI gRuqhe&sa#shchantI diqvedi#ve |
iLA# dhenuqmatI# duhe || 8.031.04
yA dampa#tIq sama#nasA sunuqta A chaq dhAva#ta: |
devA#soq nitya#yAqshirA# || 8.031.05
prati# prAshaqvyA#~M ita: saqmya~jchA# baqrhirA#shAte |
na tA vAje#Shu vAyata: || 8.031.06
na deqvAnAqmapi# hnuta: sumaqtiM na ju#gukShata: |
shravo# bRuqhadvi#vAsata: || 8.031.07
puqtriNAq tA ku#mAqriNAq vishvaqmAyuqrvya#shnuta: |
uqbhA hira#NyapeshasA || 8.031.08
vIqtiho#trA kRuqtadva#sU dashaqsyantAqmRutA#yaq kam |
samUdho# romaqshaM ha#to deqveShu# kRuNutoq duva#: || 8.031.09
A sharmaq parva#tAnAM vRuNIqmahe# naqdInA#m |
A viShNo#: sachAqbhuva#: || 8.031.10
aitu# pUqShA raqyirbhaga#: svaqsti sa#rvaqdhAta#ma: |
uqruradhvA# svaqstaye# || 8.031.11
aqrama#tiranaqrvaNoq vishvo# deqvasyaq mana#sA |
AqdiqtyAnA#maneqha it || 8.031.12
yathA# no miqtro a#ryaqmA varu#Naq: santi# goqpA: |
suqgA Ruqtasyaq panthA#: || 8.031.13
aqgniM va#: pUqrvyaM giqrA deqvamI#Leq vasU#nAm |
saqpaqryanta#: purupriqyaM miqtraM na kShe#traqsAdha#sam || 8.031.14
maqkShU deqvava#toq rathaq: shUro# vA pRuqtsu kAsu# chit |
deqvAnAqM ya inmanoq yaja#mAnaq iya#kShatyaqbhIdaya#jvano bhuvat || 8.031.15
na ya#jamAna riShyasiq na su#nvAnaq na de#vayo |
deqvAnAqM ya inmanoq yaja#mAnaq iya#kShatyaqbhIdaya#jvano bhuvat || 8.031.16
nakiqShTaM karma#NA nashaqnna pra yo#Shaqnna yo#Shati |
deqvAnAqM ya inmanoq yaja#mAnaq iya#kShatyaqbhIdaya#jvano bhuvat || 8.031.17
asaqdatra# suqvIrya#muqta tyadAqshvashvya#m |
deqvAnAqM ya inmanoq yaja#mAnaq iya#kShatyaqbhIdaya#jvano bhuvat || 8.031.18

pra kRuqtAnyRu#jIqShiNaq: kaNvAq indra#syaq gAtha#yA |
madeq soma#sya vochata || 8.032.01
ya: sRubi#ndaqmana#rshaniqM pipru#M dAqsama#hIqshuva#m |
vadhI#duqgro riqNannaqpa: || 8.032.02
nyarbu#dasya viqShTapa#M vaqrShmANa#M bRuhaqtasti#ra |
kRuqShe tadi#ndraq pauMsya#m || 8.032.03
prati# shruqtAya# vo dhRuqShattUrNA#shaqM na giqreradhi# |
huqve su#shiqpramUqtaye# || 8.032.04
sa gorashva#syaq vi vraqjaM ma#ndAqna: soqmyebhya#: |
puraqM na shU#ra darShasi || 8.032.05
yadi# me rAqraNa#: suqta uqkthe vAq dadha#seq chana#: |
AqrAdupa# svaqdhA ga#hi || 8.032.06
vaqyaM ghA# teq api# Shmasi stoqtAra# indra girvaNa: |
tvaM no# jinva somapA: || 8.032.07
uqta na#: piqtumA bha#ra saMrarAqNo avi#kShitam |
magha#vaqnbhUri# teq vasu# || 8.032.08
uqta noq goma#taskRudhiq hira#Nyavato aqshvina#: |
iLA#bhiq: saM ra#bhemahi || 8.032.09
bRuqbadu#kthaM havAmahe sRuqpraka#rasnamUqtaye# |
sAdhu# kRuqNvantaqmava#se || 8.032.10
ya: saqMsthe chi#chChaqtakra#tuqrAdI#M kRuqNoti# vRutraqhA |
jaqriqtRubhya#: purUqvasu#: || 8.032.11
sa na#: shaqkrashchiqdA sha#kaqddAna#vA~M antarAbhaqra: |
indroq vishvA#bhirUqtibhi#: || 8.032.12
yo rAqyoq3q#&vani#rmaqhAnsu#pAqra: su#nvaqta: sakhA# |
tamindra#maqbhi gA#yata || 8.032.13
AqyaqntAraqM mahi# sthiqraM pRuta#nAsu shravoqjita#m |
bhUreqrIshA#naqmoja#sA || 8.032.14
naki#rasyaq shachI#nAM niyaqntA sUqnRutA#nAm |
naki#rvaqktA na dAqditi# || 8.032.15
na nUqnaM braqhmaNA#mRuqNaM prA#shUqnAma#sti sunvaqtAm |
na somo# apraqtA pa#pe || 8.032.16
panyaq idupa# gAyataq panya# uqkthAni# shaMsata |
brahmA# kRuNotaq panyaq it || 8.032.17
panyaq A da#rdirachChaqtA saqhasrA# vAqjyavRu#ta: |
indroq yo yajva#no vRuqdha: || 8.032.18
vi ShU cha#ra svaqdhA anu# kRuShTIqnAmanvAqhuva#: |
indraq piba# suqtAnA#m || 8.032.19
pibaq svadhai#navAnAmuqta yastugryeq sachA# |
uqtAyami#ndraq yastava# || 8.032.20
atI#hi manyuShAqviNa#M suShuqvAMsa#muqpAra#Ne |
iqmaM rAqtaM suqtaM pi#ba || 8.032.21
iqhi tiqsra: pa#rAqvata# iqhi pa~jchaq janAq~M ati# |
dhenA# indrAvaqchAka#shat || 8.032.22
sUryo# raqshmiM yathA# sRuqjA tvA# yachChantu meq gira#: |
niqmnamApoq na saqdhrya#k || 8.032.23
adhva#ryaqvA tu hi Shiq~jcha soma#M vIqrAya# shiqpriNe# |
bharA# suqtasya# pIqtaye# || 8.032.24
ya uqdna: pha#liqgaM bhiqnannya1q#ksindhU#~MraqvAsRu#jat |
yo goShu# paqkvaM dhAqraya#t || 8.032.25
aha#nvRuqtramRuchI#Shama aurNavAqbhama#hIqshuva#m |
hiqmenA#vidhyaqdarbu#dam || 8.032.26
pra va# uqgrAya# niqShTure&ShA#LhAya prasaqkShiNe# |
deqvattaqM brahma# gAyata || 8.032.27
yo vishvA#nyaqbhi vraqtA soma#syaq madeq andha#sa: |
indro# deqveShuq cheta#ti || 8.032.28
iqha tyA sa#dhaqmAdyAq harIq hira#NyakeshyA |
voqLhAmaqbhi prayo# hiqtam || 8.032.29
aqrvA~jcha#M tvA puruShTuta priqyame#dhastutAq harI# |
soqmaqpeyA#ya vakShata: || 8.032.30

vaqyaM gha# tvA suqtAva#ntaq Apoq na vRuqktaba#rhiSha: |
paqvitra#sya praqsrava#NeShu vRutrahaqnpari# stoqtAra# Asate || 8.033.01
svara#nti tvA suqte naroq vaso# nireqka uqkthina#: |
kaqdA suqtaM tRu#ShAqNa okaq A ga#maq indra# svaqbdIvaq vaMsa#ga: || 8.033.02
kaNve#bhirdhRuShNaqvA dhRuqShadvAja#M darShi sahaqsriNa#m |
piqshag~gga#rUpaM maghavanvicharShaNe maqkShU goma#ntamImahe || 8.033.03
pAqhi gAyAndha#soq madaq indrA#ya medhyAtithe |
ya: sammi#shloq haryoqrya: suqte sachA# vaqjrI ratho# hiraqNyaya#: || 8.033.04
ya: su#Shaqvya: suqdakShi#Na iqno ya: suqkratu#rgRuqNe |
ya A#kaqra: saqhasrAq ya: shaqtAma#ghaq indroq ya: pUqrbhidA#riqta: || 8.033.05
yo dhRu#Shiqto yo&vRu#toq yo astiq shmashru#Shu shriqta: |
vibhU#tadyumnaqshchyava#na: puruShTuqta: kratvAq gauri#va shAkiqna: || 8.033.06
ka I#M veda suqte sachAq piba#ntaqM kadvayo# dadhe |
aqyaM ya: puro# vibhiqnattyoja#sA mandAqna: shiqpryandha#sa: || 8.033.07
dAqnA mRuqgo na vA#raqNa: pu#ruqtrA chaqratha#M dadhe |
naki#ShTvAq ni ya#maqdA suqte ga#mo maqhA~Mshcha#raqsyoja#sA || 8.033.08
ya uqgra: sannani#ShTRuta sthiqro raNA#yaq saMskRu#ta: |
yadi# stoqturmaqghavA# shRuqNavaqddhavaqM nendro# yoShaqtyA ga#mat || 8.033.09
saqtyamiqtthA vRuSheda#siq vRuSha#jUtiqrno&vRu#ta: |
vRuShAq hyu#gra shRuNviqShe pa#rAqvatiq vRuSho# arvAqvati# shruqta: || 8.033.10
vRuSha#Naste aqbhIsha#voq vRuShAq kashA# hiraqNyayI# |
vRuShAq ratho# maghavaqnvRuSha#NAq harIq vRuShAq tvaM sha#takrato || 8.033.11
vRuShAq sotA# sunotu teq vRuSha#nnRujIpiqnnA bha#ra |
vRuShA# dadhanveq vRuSha#NaM naqdIShvA tubhya#M sthAtarharINAm || 8.033.12
endra# yAhi pIqtayeq madhu# shaviShTha soqmyam |
nAyamachChA# maqghavA# shRuqNavaqdgiroq brahmoqkthA cha# suqkratu#: || 8.033.13
vaha#ntu tvA ratheqShThAmA hara#yo rathaqyuja#: |
tiqrashchi#daqryaM sava#nAni vRutrahannaqnyeShAqM yA sha#takrato || 8.033.14
aqsmAka#maqdyAnta#maqM stoma#M dhiShva mahAmaha |
aqsmAka#M teq sava#nA santuq shaMta#mAq madA#ya dyukSha somapA: || 8.033.15
naqhi Shastavaq no mama# shAqstre aqnyasyaq raNya#ti |
yo aqsmAnvIqra Ana#yat || 8.033.16
indra#shchidghAq tada#bravItstriqyA a#shAqsyaM mana#: |
uqto ahaq kratu#M raqghum || 8.033.17
saptI# chidghA madaqchyutA# mithuqnA va#hatoq ratha#m |
eqveddhUrvRuShNaq utta#rA || 8.033.18
aqdha: pa#shyasvaq mopari# saMtaqrAM pA#daqkau ha#ra |
mA te# kashaplaqkau dRu#shaqnstrI hi braqhmA baqbhUvi#tha || 8.033.19

endra# yAhiq hari#bhiqrupaq kaNva#sya suShTuqtim |
diqvo aqmuShyaq shAsa#toq diva#M yaqya di#vAvaso || 8.034.01
A tvAq grAvAq vada#nniqha soqmI ghoShe#Na yachChatu |
diqvo aqmuShyaq shAsa#toq diva#M yaqya di#vAvaso || 8.034.02
atrAq vi neqmire#ShAqmurAqM na dhU#nuteq vRuka#: |
diqvo aqmuShyaq shAsa#toq diva#M yaqya di#vAvaso || 8.034.03
A tvAq kaNvA# iqhAva#seq hava#nteq vAja#sAtaye |
diqvo aqmuShyaq shAsa#toq diva#M yaqya di#vAvaso || 8.034.04
dadhA#mi te suqtAnAqM vRuShNeq na pU#rvaqpAyya#m |
diqvo aqmuShyaq shAsa#toq diva#M yaqya di#vAvaso || 8.034.05
smatpu#raMdhirnaq A ga#hi viqshvato#dhIrna Uqtaye# |
diqvo aqmuShyaq shAsa#toq diva#M yaqya di#vAvaso || 8.034.06
A no# yAhi mahemateq saha#sroteq shatA#magha |
diqvo aqmuShyaq shAsa#toq diva#M yaqya di#vAvaso || 8.034.07
A tvAq hotAq manu#rhito devaqtrA va#kShaqdIDya#: |
diqvo aqmuShyaq shAsa#toq diva#M yaqya di#vAvaso || 8.034.08
A tvA# madaqchyutAq harI# shyeqnaM paqkSheva# vakShata: |
diqvo aqmuShyaq shAsa#toq diva#M yaqya di#vAvaso || 8.034.09
A yA#hyaqrya A pariq svAhAq soma#sya pIqtaye# |
diqvo aqmuShyaq shAsa#toq diva#M yaqya di#vAvaso || 8.034.10
A no# yAqhyupa#shrutyuqktheShu# raNayA iqha |
diqvo aqmuShyaq shAsa#toq diva#M yaqya di#vAvaso || 8.034.11
sarU#paiqrA su no# gahiq sambhRu#taiq: sambhRu#tAshva: |
diqvo aqmuShyaq shAsa#toq diva#M yaqya di#vAvaso || 8.034.12
A yA#hiq parva#tebhya: samuqdrasyAdhi# viqShTapa#: |
diqvo aqmuShyaq shAsa#toq diva#M yaqya di#vAvaso || 8.034.13
A noq gavyAqnyashvyA# saqhasrA# shUra dardRuhi |
diqvo aqmuShyaq shAsa#toq diva#M yaqya di#vAvaso || 8.034.14
A na#: sahasraqsho bha#rAqyutA#ni shaqtAni# cha |
diqvo aqmuShyaq shAsa#toq diva#M yaqya di#vAvaso || 8.034.15
A yadindra#shchaq dadva#he saqhasraqM vasu#rochiSha: |
oji#ShThaqmashvya#M paqshum || 8.034.16
ya RuqjrA vAta#raMhaso&ruqShAso# raghuqShyada#: |
bhrAja#nteq sUryA# iva || 8.034.17
pArA#vatasya rAqtiShu# draqvachcha#kreShvAqshuShu# |
tiShThaqM vana#syaq madhyaq A || 8.034.18

aqgninendre#Naq varu#Nenaq viShNu#nAdiqtyai ruqdrairvasu#bhi: sachAqbhuvA# |
saqjoSha#sA uqShasAq sUrye#Na chaq soma#M pibatamashvinA || 8.035.01
vishvA#bhirdhIqbhirbhuva#nena vAjinA diqvA pRu#thiqvyAdri#bhi: sachAqbhuvA# |
saqjoSha#sA uqShasAq sUrye#Na chaq soma#M pibatamashvinA || 8.035.02
vishvai#rdeqvaistriqbhire#kAdaqshairiqhAdbhirmaqrudbhiqrbhRugu#bhi: sachAqbhuvA# |
saqjoSha#sA uqShasAq sUrye#Na chaq soma#M pibatamashvinA || 8.035.03
juqShethA#M yaqj~jaM bodha#taqM hava#sya meq vishveqha de#vauq savaqnAva# gachChatam |
saqjoSha#sA uqShasAq sUrye#Naq cheSha#M no voLhamashvinA || 8.035.04
stoma#M juShethAM yuvaqsheva# kaqnyanAqM vishveqha de#vauq savaqnAva# gachChatam |
saqjoSha#sA uqShasAq sUrye#Naq cheSha#M no voLhamashvinA || 8.035.05
giro# juShethAmadhvaqraM ju#ShethAqM vishveqha de#vauq savaqnAva# gachChatam |
saqjoSha#sA uqShasAq sUrye#Naq cheSha#M no voLhamashvinA || 8.035.06
hAqriqdraqveva# patathoq vanedupaq soma#M suqtaM ma#hiqShevAva# gachChatha: |
saqjoSha#sA uqShasAq sUrye#Na chaq trirvaqrtiryA#tamashvinA || 8.035.07
haqMsAvi#va patatho adhvaqgAvi#vaq soma#M suqtaM ma#hiqShevAva# gachChatha: |
saqjoSha#sA uqShasAq sUrye#Na chaq trirvaqrtiryA#tamashvinA || 8.035.08
shyeqnAvi#va patatho haqvyadA#tayeq soma#M suqtaM ma#hiqShevAva# gachChatha: |
saqjoSha#sA uqShasAq sUrye#Na chaq trirvaqrtiryA#tamashvinA || 8.035.09
piba#taM cha tRupNuqtaM chA cha# gachChataM praqjAM cha# dhaqttaM dravi#NaM cha dhattam |
saqjoSha#sA uqShasAq sUrye#Naq chorja#M no dhattamashvinA || 8.035.10
jaya#taM chaq pra stu#taM chaq pra chA#vataM praqjAM cha# dhaqttaM dravi#NaM cha dhattam |
saqjoSha#sA uqShasAq sUrye#Naq chorja#M no dhattamashvinA || 8.035.11
haqtaM chaq shatrUqnyata#taM cha miqtriNa#: praqjAM cha# dhaqttaM dravi#NaM cha dhattam |
saqjoSha#sA uqShasAq sUrye#Naq chorja#M no dhattamashvinA || 8.035.12
miqtrAvaru#NavantA uqta dharma#vantA maqrutva#ntA jariqturga#chChathoq hava#m |
saqjoSha#sA uqShasAq sUrye#Na chAdiqtyairyA#tamashvinA || 8.035.13
ag~ggi#rasvantA uqta viShNu#vantA maqrutva#ntA jariqturga#chChathoq hava#m |
saqjoSha#sA uqShasAq sUrye#Na chAdiqtyairyA#tamashvinA || 8.035.14
RuqbhuqmantA# vRuShaNAq vAja#vantA maqrutva#ntA jariqturga#chChathoq hava#m |
saqjoSha#sA uqShasAq sUrye#Na chAdiqtyairyA#tamashvinA || 8.035.15
brahma# jinvatamuqta ji#nvataqM dhiyo# haqtaM rakShA#Msiq sedha#taqmamI#vA: |
saqjoSha#sA uqShasAq sUrye#Na chaq soma#M sunvaqto a#shvinA || 8.035.16
kShaqtraM ji#nvatamuqta ji#nvataqM nR^InhaqtaM rakShA#Msiq sedha#taqmamI#vA: |
saqjoSha#sA uqShasAq sUrye#Na chaq soma#M sunvaqto a#shvinA || 8.035.17
dheqnUrji#nvatamuqta ji#nvataqM visho# haqtaM rakShA#Msiq sedha#taqmamI#vA: |
saqjoSha#sA uqShasAq sUrye#Na chaq soma#M sunvaqto a#shvinA || 8.035.18
atre#riva shRuNutaM pUqrvyastu#tiM shyAqvAshva#sya sunvaqto ma#dachyutA |
saqjoSha#sA uqShasAq sUrye#Naq chAshvi#nA tiqroa#hnyam || 8.035.19
sargA#~M iva sRujataM suShTuqtIrupa# shyAqvAshva#sya sunvaqto ma#dachyutA |
saqjoSha#sA uqShasAq sUrye#Naq chAshvi#nA tiqroa#hnyam || 8.035.20
raqshmI~Mri#va yachChatamadhvaqrA~M upa# shyAqvAshva#sya sunvaqto ma#dachyutA |
saqjoSha#sA uqShasAq sUrye#Naq chAshvi#nA tiqroa#hnyam || 8.035.21
aqrvAgrathaqM ni ya#chChataqM piba#taM soqmyaM madhu# |
A yA#tamashviqnA ga#tamavaqsyurvA#maqhaM hu#ve dhaqttaM ratnA#ni dAqshuShe# || 8.035.22
naqmoqvAqke prasthi#te adhvaqre na#rA viqvakSha#Nasya pIqtaye# |
A yA#tamashviqnA ga#tamavaqsyurvA#maqhaM hu#ve dhaqttaM ratnA#ni dAqshuShe# || 8.035.23
svAhA#kRutasya tRumpataM suqtasya# devAqvandha#sa: |
A yA#tamashviqnA ga#tamavaqsyurvA#maqhaM hu#ve dhaqttaM ratnA#ni dAqshuShe# || 8.035.24

aqviqtAsi# sunvaqto vRuqktaba#rhiShaq: pibAq somaqM madA#yaq kaM sha#takrato |
yaM te# bhAqgamadhA#rayaqnvishvA#: sehAqna: pRuta#nA uqru jrayaq: sama#psuqjinmaqrutvA#~M indra satpate || 8.036.01
prAva# stoqtAra#M maghavaqnnavaq tvAM pibAq somaqM madA#yaq kaM sha#takrato |
yaM te# bhAqgamadhA#rayaqnvishvA#: sehAqna: pRuta#nA uqru jrayaq: sama#psuqjinmaqrutvA#~M indra satpate || 8.036.02
UqrjA deqvA~M avaqsyoja#sAq tvAM pibAq somaqM madA#yaq kaM sha#takrato |
yaM te# bhAqgamadhA#rayaqnvishvA#: sehAqna: pRuta#nA uqru jrayaq: sama#psuqjinmaqrutvA#~M indra satpate || 8.036.03
jaqniqtA diqvo ja#niqtA pRu#thiqvyA: pibAq somaqM madA#yaq kaM sha#takrato |
yaM te# bhAqgamadhA#rayaqnvishvA#: sehAqna: pRuta#nA uqru jrayaq: sama#psuqjinmaqrutvA#~M indra satpate || 8.036.04
jaqniqtAshvA#nAM janiqtA gavA#masiq pibAq somaqM madA#yaq kaM sha#takrato |
yaM te# bhAqgamadhA#rayaqnvishvA#: sehAqna: pRuta#nA uqru jrayaq: sama#psuqjinmaqrutvA#~M indra satpate || 8.036.05
atrI#NAqM stoma#madrivo maqhaskRu#dhiq pibAq somaqM madA#yaq kaM sha#takrato |
yaM te# bhAqgamadhA#rayaqnvishvA#: sehAqna: pRuta#nA uqru jrayaq: sama#psuqjinmaqrutvA#~M indra satpate || 8.036.06
shyAqvAshva#sya sunvaqtastathA# shRuNuq yathAshRu#Noqratreq: karmA#Ni kRuNvaqta: |
pra traqsada#syumAvithaq tvamekaq innRuqShAhyaq indraq brahmA#Ni vaqrdhaya#n || 8.036.07

predaM brahma# vRutraqtUrye#ShvAvithaq pra su#nvaqta: sha#chIpataq indraq vishvA#bhirUqtibhi#: |
mAdhya#Mdinasyaq sava#nasya vRutrahannanedyaq pibAq soma#sya vajriva: || 8.037.01
seqhAqna u#graq pRuta#nA aqbhi druha#: shachIpataq indraq vishvA#bhirUqtibhi#: |
mAdhya#Mdinasyaq sava#nasya vRutrahannanedyaq pibAq soma#sya vajriva: || 8.037.02
eqkaqrALaqsya bhuva#nasya rAjasi shachIpataq indraq vishvA#bhirUqtibhi#: |
mAdhya#Mdinasyaq sava#nasya vRutrahannanedyaq pibAq soma#sya vajriva: || 8.037.03
saqsthAvA#nA yavayasiq tvamekaq ichCha#chIpataq indraq vishvA#bhirUqtibhi#: |
mAdhya#Mdinasyaq sava#nasya vRutrahannanedyaq pibAq soma#sya vajriva: || 8.037.04
kShema#sya cha praqyuja#shchaq tvamI#shiShe shachIpataq indraq vishvA#bhirUqtibhi#: |
mAdhya#Mdinasyaq sava#nasya vRutrahannanedyaq pibAq soma#sya vajriva: || 8.037.05
kShaqtrAya# tvaqmava#siq na tva#mAvitha shachIpataq indraq vishvA#bhirUqtibhi#: |
mAdhya#Mdinasyaq sava#nasya vRutrahannanedyaq pibAq soma#sya vajriva: || 8.037.06
shyAqvAshva#syaq rebha#taqstathA# shRuNuq yathAshRu#Noqratreq: karmA#Ni kRuNvaqta: |
pra traqsada#syumAvithaq tvamekaq innRuqShAhyaq indra# kShaqtrANi# vaqrdhaya#n || 8.037.07

yaqj~jasyaq hi stha RuqtvijAq sasnIq vAje#Shuq karma#su |
indrA#gnIq tasya# bodhatam || 8.038.01
toqshAsA# rathaqyAvA#nA vRutraqhaNApa#rAjitA |
indrA#gnIq tasya# bodhatam || 8.038.02
iqdaM vA#M madiqraM madhvadhu#kShaqnnadri#bhiqrnara#: |
indrA#gnIq tasya# bodhatam || 8.038.03
juqShethA#M yaqj~jamiqShTaye# suqtaM soma#M sadhastutI |
indrA#gnIq A ga#taM narA || 8.038.04
iqmA ju#ShethAqM sava#nAq yebhi#rhaqvyAnyUqhathu#: |
indrA#gnIq A ga#taM narA || 8.038.05
iqmAM gA#yaqtrava#rtaniM juqShethA#M suShTuqtiM mama# |
indrA#gnIq A ga#taM narA || 8.038.06
prAqtaqryAva#bhiqrA ga#taM deqvebhi#rjenyAvasU |
indrA#gnIq soma#pItaye || 8.038.07
shyAqvAshva#sya sunvaqto&trI#NAM shRuNutaqM hava#m |
indrA#gnIq soma#pItaye || 8.038.08
eqvA vA#mahva Uqtayeq yathAhu#vantaq medhi#rA: |
indrA#gnIq soma#pItaye || 8.038.09
AhaM sara#svatIvatorindrAqgnyoravo# vRuNe |
yAbhyA#M gAyaqtramRuqchyate# || 8.038.10

aqgnima#stoShyRuqgmiya#maqgnimIqLA yaqjadhyai# |
aqgnirdeqvA~M a#naktu na uqbhe hi viqdathe# kaqviraqntashchara#ti dUqtyaM1q# nabha#ntAmanyaqke sa#me || 8.039.01
nya#gneq navya#sAq vacha#staqnUShuq shaMsa#meShAm |
nyarA#tIq rarA#vNAqM vishvA# aqryo arA#tIriqto yu#chChantvAqmuroq nabha#ntAmanyaqke sa#me || 8.039.02
agneq manmA#niq tubhyaqM kaM ghRuqtaM na ju#hva Aqsani# |
sa deqveShuq pra chi#kiddhiq tvaM hyasi# pUqrvya: shiqvo dUqto viqvasva#toq nabha#ntAmanyaqke sa#me || 8.039.03
tatta#daqgnirvayo# dadheq yathA#yathA kRupaqNyati# |
UqrjAhu#tiqrvasU#nAqM shaM chaq yoshchaq mayo# dadheq vishva#syai deqvahU#tyaiq nabha#ntAmanyaqke sa#me || 8.039.04
sa chi#ketaq sahI#yasAqgnishchiqtreNaq karma#NA |
sa hotAq shashva#tInAqM dakShi#NAbhiraqbhIvRu#ta iqnoti# cha pratIqvyaM1q# nabha#ntAmanyaqke sa#me || 8.039.05
aqgnirjAqtA deqvAnA#maqgnirve#daq martA#nAmapIqchya#m |
aqgni: sa dra#viNoqdA aqgnirdvArAq vyU#rNuteq svA#hutoq navI#yasAq nabha#ntAmanyaqke sa#me || 8.039.06
aqgnirdeqveShuq saMva#suq: sa viqkShu yaqj~jiyAqsvA |
sa muqdA kAvyA# puqru vishvaqM bhUme#va puShyati deqvo deqveShu# yaqj~jiyoq nabha#ntAmanyaqke sa#me || 8.039.07
yo aqgni: saqptamA#nuSha: shriqto vishve#Shuq sindhu#Shu |
tamAga#nma tripaqstyaM ma#ndhAqturda#syuqhanta#mamaqgniM yaqj~jeShu# pUqrvyaM nabha#ntAmanyaqke sa#me || 8.039.08
aqgnistrINi# triqdhAtUqnyA kShe#ti viqdathA# kaqvi: |
sa trI~Mre#kAdaqshA~M iqha yakSha#chcha piqpraya#chcha noq vipro# dUqta: pari#ShkRutoq nabha#ntAmanyaqke sa#me || 8.039.09
tvaM no# agna AqyuShuq tvaM deqveShu# pUrvyaq vasvaq eka# irajyasi |
tvAmApa#: pariqsrutaq: pari# yantiq svase#tavoq nabha#ntAmanyaqke sa#me || 8.039.10

indrA#gnI yuqvaM su naq: saha#ntAq dAsa#tho raqyim |
yena# dRuqLhA saqmatsvA vIqLu chi#tsAhiShIqmahyaqgnirvane#vaq vAtaq innabha#ntAmanyaqke sa#me || 8.040.01
naqhi vA#M vaqvrayA#maqhe&thendraqmidya#jAmaheq shavi#ShThaM nRuqNAM nara#m |
sa na#: kaqdA chiqdarva#tAq gamaqdA vAja#sAtayeq gamaqdA meqdhasA#tayeq nabha#ntAmanyaqke sa#me || 8.040.02
tA hi madhyaqM bharA#NAmindrAqgnI a#dhikShiqta: |
tA u# kavitvaqnA kaqvI pRuqchChyamA#nA sakhIyaqte saM dhIqtama#shnutaM narAq nabha#ntAmanyaqke sa#me || 8.040.03
aqbhya#rcha nabhAkaqvadi#ndrAqgnI yaqjasA# giqrA |
yayoqrvishva#miqdaM jaga#diqyaM dyau: pRu#thiqvI maqhyu1q#pasthe# bibhRuqto vasuq nabha#ntAmanyaqke sa#me || 8.040.04
pra brahmA#Ni nabhAkaqvadi#ndrAqgnibhyA#mirajyata |
yA saqptabu#dhnamarNaqvaM jiqhmabA#ramaporNuqta indraq IshA#naq oja#sAq nabha#ntAmanyaqke sa#me || 8.040.05
api# vRushcha purANaqvadvraqtate#riva guShpiqtamojo# dAqsasya# dambhaya |
vaqyaM tada#syaq sambhRu#taqM vasvindre#Naq vi bha#jemahiq nabha#ntAmanyaqke sa#me || 8.040.06
yadi#ndrAqgnI janA# iqme viqhvaya#nteq tanA# giqrA |
aqsmAke#bhiqrnRubhi#rvaqyaM sA#saqhyAma# pRutanyaqto va#nuqyAma# vanuShyaqto nabha#ntAmanyaqke sa#me || 8.040.07
yA nu shveqtAvaqvo diqva uqchcharA#taq upaq dyubhi#: |
iqndrAqgnyoranu# vraqtamuhA#nA yantiq sindha#voq yAnsI#M baqndhAdamu#~jchatAqM nabha#ntAmanyaqke sa#me || 8.040.08
pUqrvIShTa# iqndropa#mAtaya: pUqrvIruqta prasha#stayaq: sUno# hiqnvasya# hariva: |
vasvo# vIqrasyAqpRuchoq yA nu sAdha#nta noq dhiyoq nabha#ntAmanyaqke sa#me || 8.040.09
taM shi#shItA suvRuqktibhi#stveqShaM satvA#namRuqgmiya#m |
uqto nu chiqdya oja#sAq shuShNa#syAqNDAniq bheda#tiq jeShaqtsva#rvatIraqpo nabha#ntAmanyaqke sa#me || 8.040.10
taM shi#shItA svadhvaqraM saqtyaM satvA#namRuqtviya#m |
uqto nu chiqdya oha#ta AqNDA shuShNa#syaq bhedaqtyajaiq: sva#rvatIraqpo nabha#ntAmanyaqke sa#me || 8.040.11
eqvendrAqgnibhyA#M pitRuqvannavI#yo mandhAtRuqvada#g~ggiraqsvada#vAchi |
triqdhAtu#nAq sharma#NA pAtamaqsmAnvaqyaM syA#maq pata#yo rayIqNAm || 8.040.12

aqsmA Uq Shu prabhU#tayeq varu#NAya maqrudbhyo&rchA# viqduShTa#rebhya: |
yo dhIqtA mAnu#ShANAM paqshvo gA i#vaq rakSha#tiq nabha#ntAmanyaqke sa#me || 8.041.01
tamUq Shu sa#maqnA giqrA pi#tR^IqNAM chaq manma#bhi: |
nAqbhAqkasyaq prasha#stibhiqrya: sindhU#nAqmupo#daqye saqptasva#sAq sa ma#dhyaqmo nabha#ntAmanyaqke sa#me || 8.041.02
sa kShapaq: pari# Shasvajeq nyu1q#sro mAqyayA# dadheq sa vishvaqM pari# darshaqta: |
tasyaq venIqranu# vraqtamuqShastiqsro a#vardhayaqnnabha#ntAmanyaqke sa#me || 8.041.03
ya: kaqkubho# nidhAraqya: pRu#thiqvyAmadhi# darshaqta: |
sa mAtA# pUqrvyaM paqdaM tadvaru#Nasyaq saptyaqM sa hi goqpA iqveryoq nabha#ntAmanyaqke sa#me || 8.041.04
yo dhaqrtA bhuva#nAnAqM ya uqsrANA#mapIqchyAq3q# vedaq nAmA#niq guhyA# |
sa kaqvi: kAvyA# puqru rUqpaM dyauri#va puShyatiq nabha#ntAmanyaqke sa#me || 8.041.05
yasmiqnvishvA#niq kAvyA# chaqkre nAbhi#riva shriqtA |
triqtaM jUqtI sa#paryata vraqje gAvoq na saqMyuje# yuqje ashvA#~M ayukShataq nabha#ntAmanyaqke sa#me || 8.041.06
ya Aqsvatka# Aqshayeq vishvA# jAqtAnye#ShAm |
pariq dhAmA#niq marmRu#shaqdvaru#Nasya puqro gayeq vishve# deqvA anu# vraqtaM nabha#ntAmanyaqke sa#me || 8.041.07
sa sa#muqdro a#pIqchya#stuqro dyAmi#va rohatiq ni yadA#suq yaju#rdaqdhe |
sa mAqyA aqrchinA# paqdAstRu#NAqnnAkaqmAru#haqnnabha#ntAmanyaqke sa#me || 8.041.08
yasya# shveqtA vi#chakShaqNA tiqsro bhUmI#radhikShiqta: |
trirutta#rANi paqpratuqrvaru#Nasya dhruqvaM sadaq: sa sa#ptAqnAmi#rajyatiq nabha#ntAmanyaqke sa#me || 8.041.09
ya: shveqtA~M adhi#nirNijashchaqkre kRuqShNA~M anu# vraqtA |
sa dhAma# pUqrvyaM ma#meq ya skaqmbhenaq vi roda#sI aqjo na dyAmadhA#rayaqnnabha#ntAmanyaqke sa#me || 8.041.10

asta#bhnAqddyAmasu#ro viqshvave#dAq ami#mIta variqmANa#M pRuthiqvyA: |
AsI#daqdvishvAq bhuva#nAni saqmrADvishvettAniq varu#Nasya vraqtAni# || 8.042.01
eqvA va#ndasvaq varu#NaM bRuqhanta#M namaqsyA dhIra#maqmRuta#sya goqpAm |
sa naq: sharma# triqvarU#thaqM vi ya#MsatpAqtaM no# dyAvApRuthivI uqpasthe# || 8.042.02
iqmAM dhiyaqM shikSha#mANasya devaq kratuqM dakSha#M varuNaq saM shi#shAdhi |
yayAtiq vishvA# duriqtA tare#ma suqtarmA#Naqmadhiq nAva#M ruhema || 8.042.03
A vAqM grAvA#No ashvinA dhIqbhirviprA# achuchyavu: |
nAsa#tyAq soma#pItayeq nabha#ntAmanyaqke sa#me || 8.042.04
yathA# vAqmatri#rashvinA gIqrbhirviproq ajo#havIt |
nAsa#tyAq soma#pItayeq nabha#ntAmanyaqke sa#me || 8.042.05
eqvA vA#mahva Uqtayeq yathAhu#vantaq medhi#rA: |
nAsa#tyAq soma#pItayeq nabha#ntAmanyaqke sa#me || 8.042.06

iqme vipra#sya veqdhasoq&gnerastRu#tayajvana: |
giraq stomA#sa Irate || 8.043.01
asmai# te pratiqharya#teq jAta#vedoq vicha#rShaNe |
agneq janA#mi suShTuqtim || 8.043.02
AqroqkA i#vaq ghedaha# tiqgmA a#gneq tavaq tviSha#: |
daqdbhirvanA#ni bapsati || 8.043.03
hara#yo dhUqmake#tavoq vAta#jUtAq upaq dyavi# |
yata#nteq vRutha#gaqgnaya#: || 8.043.04
eqte tye vRutha#gaqgnaya# iqddhAsaq: sama#dRukShata |
uqShasA#miva keqtava#: || 8.043.05
kRuqShNA rajA#Msi patsuqta: praqyANe# jAqtave#dasa: |
aqgniryadrodha#tiq kShami# || 8.043.06
dhAqsiM kRu#NvAqna oSha#dhIqrbapsa#daqgnirna vA#yati |
punaqryantaru#NIqrapi# || 8.043.07
jiqhvAbhiqrahaq nanna#madaqrchiShA# ja~jjaNAqbhava#n |
aqgnirvane#Shu rochate || 8.043.08
aqpsva#gneq sadhiqShTavaq sauSha#dhIqranu# rudhyase |
garbheq sa~jjA#yaseq puna#: || 8.043.09
uda#gneq tavaq tadghRuqtAdaqrchI ro#chataq Ahu#tam |
niMsA#naM juqhvoq3q# mukhe# || 8.043.10
uqkShAnnA#ya vaqshAnnA#yaq soma#pRuShThAya veqdhase# |
stomai#rvidhemAqgnaye# || 8.043.11
uqta tvAq nama#sA vaqyaM hotaqrvare#Nyakrato |
agne# saqmidbhi#rImahe || 8.043.12
uqta tvA# bhRuguqvachChu#che manuqShvada#gna Ahuta |
aqg~ggiqraqsvaddha#vAmahe || 8.043.13
tvaM hya#gne aqgninAq viproq vipre#Naq sansaqtA |
sakhAq sakhyA# samiqdhyase# || 8.043.14
sa tvaM viprA#ya dAqshuShe# raqyiM de#hi sahaqsriNa#m |
agne# vIqrava#tIqmiSha#m || 8.043.15
agneq bhrAtaq: saha#skRutaq rohi#dashvaq shuchi#vrata |
iqmaM stoma#M juShasva me || 8.043.16
uqta tvA#gneq mamaq stuto# vAqshrAya# pratiqharya#te |
goqShThaM gAva# ivAshata || 8.043.17
tubhyaqM tA a#g~ggirastamaq vishvA#: sukShiqtayaq: pRutha#k |
agneq kAmA#ya yemire || 8.043.18
aqgniM dhIqbhirma#nIqShiNoq medhi#rAso vipaqshchita#: |
aqdmaqsadyA#ya hinvire || 8.043.19
taM tvAmajme#Shu vAqjina#M tanvAqnA a#gne adhvaqram |
vahniqM hotA#ramILate || 8.043.20
puqruqtrA hi saqdRug~gg~gasiq vishoq vishvAq anu# praqbhu: |
saqmatsu# tvA havAmahe || 8.043.21
tamI#LiShvaq ya Ahu#toq&gnirviqbhrAja#te ghRuqtai: |
iqmaM na#: shRuNavaqddhava#m || 8.043.22
taM tvA# vaqyaM ha#vAmahe shRuqNvanta#M jAqtave#dasam |
agneq ghnantaqmapaq dviSha#: || 8.043.23
viqshAM rAjA#naqmadbhu#taqmadhya#kShaqM dharma#NAmiqmam |
aqgnimI#Leq sa u# shravat || 8.043.24
aqgniM viqshvAyu#vepasaqM maryaqM na vAqjina#M hiqtam |
saptiqM na vA#jayAmasi || 8.043.25
ghnanmRuqdhrANyapaq dviShoq dahaqnrakShA#Msi viqshvahA# |
agne# tiqgmena# dIdihi || 8.043.26
yaM tvAq janA#sa indhaqte ma#nuqShvada#g~ggirastama |
agneq sa bo#dhi meq vacha#: || 8.043.27
yada#gne diviqjA asya#psuqjA vA# sahaskRuta |
taM tvA# gIqrbhirha#vAmahe || 8.043.28
tubhyaqM ghette janA# iqme vishvA#: sukShiqtayaq: pRutha#k |
dhAqsiM hi#nvaqntyatta#ve || 8.043.29
te gheda#gne svAqdhyo&hAq vishvA# nRuqchakSha#sa: |
tara#nta: syAma duqrgahA# || 8.043.30
aqgniM maqndraM pu#rupriqyaM shIqraM pA#vaqkasho#chiSham |
hRuqdbhirmaqndrebhi#rImahe || 8.043.31
sa tvama#gne viqbhAva#su: sRuqjansUryoq na raqshmibhi#: |
shardhaqntamA#Msi jighnase || 8.043.32
tatte# sahasva Imahe dAqtraM yannopaqdasya#ti |
tvada#gneq vAryaqM vasu# || 8.043.33

saqmidhAqgniM du#vasyata ghRuqtairbo#dhayaqtAti#thim |
Asmi#nhaqvyA ju#hotana || 8.044.01
agneq stoma#M juShasva meq vardha#svAqnenaq manma#nA |
prati# sUqktAni# harya na: || 8.044.02
aqgniM dUqtaM puqro da#dhe havyaqvAhaqmupa# bruve |
deqvA~M A sA#dayAdiqha || 8.044.03
utte# bRuqhanto# aqrchaya#: samidhAqnasya# dIdiva: |
agne# shuqkrAsa# Irate || 8.044.04
upa# tvA juqhvoq3q# mama# ghRuqtAchI#ryantu haryata |
agne# haqvyA ju#Shasva na: || 8.044.05
maqndraM hotA#ramRuqtvija#M chiqtrabhA#nuM viqbhAva#sum |
aqgnimI#Leq sa u# shravat || 8.044.06
praqtnaM hotA#raqmIDyaqM juShTa#maqgniM kaqvikra#tum |
aqdhvaqrANA#mabhiqshriya#m || 8.044.07
juqShAqNo a#g~ggirastameqmA haqvyAnyA#nuqShak |
agne# yaqj~jaM na#ya RutuqthA || 8.044.08
saqmiqdhAqna u# santyaq shukra#shocha iqhA va#ha |
chiqkiqtvAndaivyaqM jana#m || 8.044.09
vipraqM hotA#ramaqdruha#M dhUqmake#tuM viqbhAva#sum |
yaqj~jAnA#M keqtumI#mahe || 8.044.10
agneq ni pA#hi naqstvaM prati# Shma devaq rISha#ta: |
bhiqndhi dveSha#: sahaskRuta || 8.044.11
aqgni: praqtnenaq manma#nAq shumbhA#nastaqnvaM1q# svAm |
kaqvirvipre#Na vAvRudhe || 8.044.12
Uqrjo napA#taqmA hu#veq&gniM pA#vaqkasho#chiSham |
aqsminyaqj~je sva#dhvaqre || 8.044.13
sa no# mitramahaqstvamagne# shuqkreNa# shoqchiShA# |
deqvairA sa#tsi baqrhiShi# || 8.044.14
yo aqgniM taqnvoq3q# dame# deqvaM marta#: sapaqryati# |
tasmAq iddI#dayaqdvasu# || 8.044.15
aqgnirmUqrdhA diqva: kaqkutpati#: pRuthiqvyA aqyam |
aqpAM retA#Msi jinvati || 8.044.16
uda#gneq shucha#yaqstava# shuqkrA bhrAja#nta Irate |
tavaq jyotI#MShyaqrchaya#: || 8.044.17
Ishi#Sheq vArya#syaq hi dAqtrasyA#gneq sva#rpati: |
stoqtA syAqM tavaq sharma#Ni || 8.044.18
tvAma#gne manIqShiNaqstvAM hi#nvantiq chitti#bhi: |
tvAM va#rdhantu noq gira#: || 8.044.19
ada#bdhasya svaqdhAva#to dUqtasyaq rebha#taq: sadA# |
aqgne: saqkhyaM vRu#NImahe || 8.044.20
aqgni: shuchi#vratatamaq: shuchiqrvipraq: shuchi#: kaqvi: |
shuchI# rochataq Ahu#ta: || 8.044.21
uqta tvA# dhIqtayoq mamaq giro# vardhantu viqshvahA# |
agne# saqkhyasya# bodhi na: || 8.044.22
yada#gneq syAmaqhaM tvaM tvaM vA# ghAq syA aqham |
syuShTe# saqtyA iqhAshiSha#: || 8.044.23
vasuqrvasu#patiqrhi kaqmasya#gne viqbhAva#su: |
syAma# te sumaqtAvapi# || 8.044.24
agne# dhRuqtavra#tAya te samuqdrAye#vaq sindha#va: |
giro# vAqshrAsa# Irate || 8.044.25
yuvA#naM viqshpati#M kaqviM viqshvAda#M puruqvepa#sam |
aqgniM shu#mbhAmiq manma#bhi: || 8.044.26
yaqj~jAnA#M raqthye# vaqyaM tiqgmaja#mbhAya vIqLave# |
stomai#riShemAqgnaye# || 8.044.27
aqyama#gneq tve api# jariqtA bhU#tu santya |
tasmai# pAvaka mRuLaya || 8.044.28
dhIroq hyasya#dmaqsadviproq na jAgRu#viq: sadA# |
agne# dIqdaya#siq dyavi# || 8.044.29
puqrAgne# duriqtebhya#: puqrA mRuqdhrebhya#: kave |
pra Naq Ayu#rvaso tira || 8.044.30

A ghAq ye aqgnimi#ndhaqte stRuqNanti# baqrhirA#nuqShak |
yeShAqmindroq yuvAq sakhA# || 8.045.01
bRuqhannidiqdhma e#ShAqM bhUri# shaqstaM pRuqthu: svaru#: |
yeShAqmindroq yuvAq sakhA# || 8.045.02
ayu#ddhaq idyuqdhA vRutaqM shUraq Aja#tiq satva#bhi: |
yeShAqmindroq yuvAq sakhA# || 8.045.03
A buqndaM vRu#traqhA da#de jAqta: pRu#chChaqdvi mAqtara#m |
ka uqgrA: ke ha# shRuNvire || 8.045.04
prati# tvA shavaqsI va#dadgiqrAvapsoq na yo#dhiShat |
yaste# shatruqtvamA#chaqke || 8.045.05
uqta tvaM ma#ghava~jChRuNuq yasteq vaShTi# vaqvakShiq tat |
yadvIqLayA#si vIqLu tat || 8.045.06
yadAqjiM yAtyA#jiqkRudindra#: svashvaqyurupa# |
raqthIta#mo raqthInA#m || 8.045.07
vi Shu vishvA# abhiqyujoq vajriqnviShvaqgyathA# vRuha |
bhavA# na: suqshrava#stama: || 8.045.08
aqsmAkaqM su ratha#M puqra indra#: kRuNotu sAqtaye# |
na yaM dhUrva#nti dhUqrtaya#: || 8.045.09
vRuqjyAma# teq pariq dviSho&ra#M te shakra dAqvane# |
gaqmemedi#ndraq goma#ta: || 8.045.10
shanai#shchiqdyanto# adriqvo&shvA#vanta: shataqgvina#: |
viqvakSha#NA aneqhasa#: || 8.045.11
UqrdhvA hi te# diqvedi#ve saqhasrA# sUqnRutA# shaqtA |
jaqriqtRubhyo# viqmaMha#te || 8.045.12
viqdmA hi tvA# dhanaMjaqyamindra# dRuqLhA chi#dAruqjam |
AqdAqriNaqM yathAq gaya#m || 8.045.13
kaqkuqhaM chi#ttvA kaveq manda#ntu dhRuShNaqvinda#va: |
A tvA# paqNiM yadIma#he || 8.045.14
yaste# reqvA~M adA#shuri: pramaqmarSha# maqghatta#ye |
tasya# noq vedaq A bha#ra || 8.045.15
iqma u# tvAq vi cha#kShateq sakhA#ya indra soqmina#: |
puqShTAva#ntoq yathA# paqshum || 8.045.16
uqta tvAba#dhiraM vaqyaM shrutka#rNaqM santa#mUqtaye# |
dUqrAdiqha ha#vAmahe || 8.045.17
yachChu#shrUqyA iqmaM hava#M duqrmarSha#M chakriyA uqta |
bhave#rAqpirnoq anta#ma: || 8.045.18
yachchiqddhi teq apiq vyathi#rjagaqnvAMsoq ama#nmahi |
goqdA idi#ndra bodhi na: || 8.045.19
A tvA# raqmbhaM na jivra#yo raraqbhmA sha#vasaspate |
uqshmasi# tvA saqdhasthaq A || 8.045.20
stoqtramindrA#ya gAyata purunRuqmNAyaq satva#ne |
nakiqryaM vRu#Nvaqte yuqdhi || 8.045.21
aqbhi tvA# vRuShabhA suqte suqtaM sRu#jAmi pIqtaye# |
tRuqmpA vya#shnuhIq mada#m || 8.045.22
mA tvA# mUqrA a#viqShyavoq mopaqhasvA#naq A da#bhan |
mAkI#M brahmaqdviSho# vana: || 8.045.23
iqha tvAq gopa#rINasA maqhe ma#ndantuq rAdha#se |
saro# gauqro yathA# piba || 8.045.24
yA vRu#traqhA pa#rAqvatiq sanAq navA# cha chuchyuqve |
tA saqMsatsuq pra vo#chata || 8.045.25
api#batkaqdruva#: suqtamindra#: saqhasra#bAhve |
atrA#dediShTaq pauMsya#m || 8.045.26
saqtyaM tattuqrvasheq yadauq vidA#no ahnavAqyyam |
vyA#naT tuqrvaNeq shami# || 8.045.27
taqraNi#M voq janA#nAM traqdaM vAja#syaq goma#ta: |
saqmAqnamuq pra sha#MsiSham || 8.045.28
RuqbhuqkShaNaqM na varta#va uqktheShu# tugryAqvRudha#m |
indraqM someq sachA# suqte || 8.045.29
ya: kRuqntadidvi yoqnyaM triqshokA#ya giqriM pRuqthum |
gobhyo# gAqtuM nire#tave || 8.045.30
yadda#dhiqShe ma#naqsyasi# mandAqna: prediya#kShasi |
mA tatka#rindra mRuqLaya# || 8.045.31
daqbhraM chiqddhi tvAva#ta: kRuqtaM shRuqNve adhiq kShami# |
jigA#tvindra teq mana#: || 8.045.32
taveduq tA: su#kIqrtayo&sa#nnuqta prasha#staya: |
yadi#ndra mRuqLayA#si na: || 8.045.33
mA naq eka#smiqnnAga#siq mA dvayo#ruqta triqShu |
vadhIqrmA shU#raq bhUri#Shu || 8.045.34
biqbhayAq hi tvAva#ta uqgrAda#bhiprabhaqg~ggiNa#: |
daqsmAdaqhamRu#tIqShaha#: || 8.045.35
mA sakhyuq: shUnaqmA vi#deq mA puqtrasya# prabhUvaso |
AqvRutva#dbhUtu teq mana#: || 8.045.36
ko nu ma#ryAq ami#thitaq: sakhAq sakhA#yamabravIt |
jaqhA ko aqsmadI#Shate || 8.045.37
eqvAre# vRuShabhA suqte&si#nvaqnbhUryA#vaya: |
shvaqghnIva# niqvatAq chara#n || 8.045.38
A ta# eqtA va#choqyujAq harI# gRubhNe suqmadra#thA |
yadI#M braqhmabhyaq iddada#: || 8.045.39
bhiqndhi vishvAq apaq dviShaq: pariq bAdho# jaqhI mRudha#: |
vasu# spAqrhaM tadA bha#ra || 8.045.40
yadvIqLAvi#ndraq yatsthiqre yatparshA#neq parA#bhRutam |
vasu# spAqrhaM tadA bha#ra || 8.045.41
yasya# te viqshvamA#nuShoq bhUre#rdaqttasyaq veda#ti |
vasu# spAqrhaM tadA bha#ra || 8.045.42

tvAva#ta: purUvaso vaqyami#ndra praNeta: |
smasi# sthAtarharINAm || 8.046.01
tvAM hi saqtyama#drivo viqdma dAqtAra#miqShAm |
viqdma dAqtAra#M rayIqNAm || 8.046.02
A yasya# te mahiqmAnaqM shata#mUteq shata#krato |
gIqrbhirgRuqNanti# kAqrava#: || 8.046.03
suqnIqtho ghAq sa martyoq yaM maqrutoq yama#ryaqmA |
miqtra: pAntyaqdruha#: || 8.046.04
dadhA#noq gomaqdashva#vatsuqvIrya#mAdiqtyajU#ta edhate |
sadA# rAqyA pu#ruqspRuhA# || 8.046.05
tamindraqM dAna#mImahe shavasAqnamabhI#rvam |
IshA#naM rAqya I#mahe || 8.046.06
tasmiqnhi santyUqtayoq vishvAq abhI#ravaq: sachA# |
tamA va#hantuq sapta#ya: purUqvasuqM madA#yaq hara#ya: suqtam || 8.046.07
yasteq madoq vare#Nyoq ya i#ndra vRutraqhanta#ma: |
ya A#daqdi: sva1q#rnRubhiqrya: pRuta#nAsu duqShTara#: || 8.046.08
yo duqShTaro# vishvavAra shraqvAyyoq vAjeqShvasti# taruqtA |
sa na#: shaviShThaq savaqnA va#so gahi gaqmemaq goma#ti vraqje || 8.046.09
gaqvyo Shu Noq yathA# puqrAshvaqyota ra#thaqyA |
vaqriqvaqsya ma#hAmaha || 8.046.10
naqhi te# shUraq rAdhaqso&nta#M viqndAmi# saqtrA |
daqshaqsyA no# maghavaqnnU chi#dadrivoq dhiyoq vAje#bhirAvitha || 8.046.11
ya RuqShva: shrA#vaqyatsa#khAq vishvetsa ve#daq jani#mA puruShTuqta: |
taM vishveq mAnu#ShA yuqgendra#M havante taviqShaM yaqtasru#cha: || 8.046.12
sa noq vAje#ShvaviqtA pu#rUqvasu#: purasthAqtA maqghavA# vRutraqhA bhu#vat || 8.046.13
aqbhi vo# vIqramandha#soq made#Shu gAya giqrA maqhA viche#tasam |
indraqM nAmaq shrutya#M shAqkinaqM vachoq yathA# || 8.046.14
daqdI rekNa#staqnve# daqdirvasu# daqdirvAje#Shu puruhUta vAqjina#m |
nUqnamatha# || 8.046.15
vishve#ShAmiraqjyantaqM vasU#nAM sAsaqhvAMsa#M chidaqsya varpa#sa: |
kRuqpaqyaqto nUqnamatyatha# || 8.046.16
maqha: su voq ara#miSheq stavA#mahe mIqLhuShe# araMgaqmAyaq jagma#ye |
yaqj~jebhi#rgIqrbhirviqshvama#nuShAM maqrutA#miyakShasiq gAye# tvAq nama#sA giqrA || 8.046.17
ye pAqtaya#nteq ajma#bhirgirIqNAM snubhi#reShAm |
yaqj~jaM ma#hiqShvaNI#nAM suqmnaM tu#viqShvaNI#nAqM prAdhvaqre || 8.046.18
praqbhaqg~ggaM du#rmatIqnAmindra# shaviqShThA bha#ra |
raqyimaqsmabhyaqM yujya#M chodayanmateq jyeShTha#M chodayanmate || 8.046.19
sani#taq: susa#nitaqrugraq chitraq cheti#ShThaq sUnRu#ta |
prAqsahA# samrAqT sahu#riqM saha#ntaM bhuqjyuM vAje#Shuq pUrvya#m || 8.046.20
A sa e#tuq ya IvaqdA~M ade#va: pUqrtamA#daqde |
yathA# chiqdvasho# aqshvya: pRu#thuqshrava#si kAnIqteq3q#&syA vyuShyA#daqde || 8.046.21
ShaqShTiM saqhasrAshvya#syAqyutA#sanaqmuShTrA#nAM viMshaqtiM shaqtA |
dashaq shyAvI#nAM shaqtA dashaq trya#ruShINAqM dashaq gavA#M saqhasrA# || 8.046.22
dasha# shyAqvA Ruqdhadra#yo vIqtavA#rAsa Aqshava#: |
maqthrA neqmiM ni vA#vRutu: || 8.046.23
dAnA#sa: pRuthuqshrava#sa: kAnIqtasya# suqrAdha#sa: |
ratha#M hiraqNyayaqM dadaqnmaMhi#ShTha: sUqrira#bhUqdvarShi#ShThamakRutaq shrava#: || 8.046.24
A no# vAyo maqhe tane# yAqhi maqkhAyaq pAja#se |
vaqyaM hi te# chakRuqmA bhUri# dAqvane# saqdyashchiqnmahi# dAqvane# || 8.046.25
yo ashve#bhiqrvaha#teq vasta# uqsrAstri: saqpta sa#ptatIqnAm |
eqbhi: some#bhi: somaqsudbhi#: somapA dAqnAya# shukrapUtapA: || 8.046.26
yo ma# iqmaM chi#duq tmanAma#ndachchiqtraM dAqvane# |
aqraqTve akSheq nahu#She suqkRutva#ni suqkRutta#rAya suqkratu#: || 8.046.27
uqchaqthyeq3q# vapu#Shiq ya: svaqrALuqta vA#yo ghRutaqsnA: |
ashve#ShitaqM raje#ShitaqM shune#ShitaqM prAjmaq tadiqdaM nu tat || 8.046.28
adha# priqyami#ShiqrAya# ShaqShTiM saqhasrA#sanam |
ashvA#nAqminna vRuShNA#m || 8.046.29
gAvoq na yUqthamupa# yantiq vadhra#yaq upaq mA ya#ntiq vadhra#ya: || 8.046.30
adhaq yachchAra#the gaqNe shaqtamuShTrAq~M achi#kradat |
adhaq shvitne#Shu viMshaqtiM shaqtA || 8.046.31
shaqtaM dAqse ba#lbUqthe vipraqstaru#kShaq A da#de |
te te# vAyaviqme janAq madaqntIndra#gopAq mada#nti deqvago#pA: || 8.046.32
adhaq syA yoSha#NA maqhI pra#tIqchI vasha#maqshvyam |
adhi#rukmAq vi nI#yate || 8.046.33

mahi# vo mahaqtAmavoq varu#Naq mitra# dAqshuShe# |
yamA#dityA aqbhi druqho rakSha#thAq nemaqghaM na#shadaneqhaso# va Uqtaya#: suUqtayo# va Uqtaya#: || 8.047.01
viqdA de#vA aqghAnAqmAdi#tyAso aqpAkRu#tim |
paqkShA vayoq yathoqpariq vya1q#sme sharma# yachChatAneqhaso# va Uqtaya#: suUqtayo# va Uqtaya#: || 8.047.02
vya1q#sme adhiq sharmaq tatpaqkShA vayoq na ya#ntana |
vishvA#ni vishvavedaso varUqthyA# manAmahe&neqhaso# va Uqtaya#: suUqtayo# va Uqtaya#: || 8.047.03
yasmAq arA#sataq kShaya#M jIqvAtu#M chaq prache#tasa: |
manoqrvishva#syaq ghediqma A#diqtyA rAqya I#shate&neqhaso# va Uqtaya#: suUqtayo# va Uqtaya#: || 8.047.04
pari# No vRuNajannaqghA duqrgANi# raqthyo# yathA |
syAmedindra#syaq sharma#NyAdiqtyAnA#muqtAva#syaneqhaso# va Uqtaya#: suUqtayo# va Uqtaya#: || 8.047.05
paqriqhvRuqtedaqnA jano# yuqShmAda#ttasya vAyati |
devAq ada#bhramAsha voq yamA#dityAq ahe#tanAneqhaso# va Uqtaya#: suUqtayo# va Uqtaya#: || 8.047.06
na taM tiqgmaM chaqna tyajoq na drA#sadaqbhi taM guqru |
yasmA# uq sharma# saqprathaq Adi#tyAsoq arA#dhvamaneqhaso# va Uqtaya#: suUqtayo# va Uqtaya#: || 8.047.07
yuqShme de#vAq api# Shmasiq yudhya#nta ivaq varma#su |
yUqyaM maqho naq ena#so yUqyamarbhA#duruShyatAneqhaso# va Uqtaya#: suUqtayo# va Uqtaya#: || 8.047.08
adi#tirna uruShyaqtvadi#tiq: sharma# yachChatu |
mAqtA miqtrasya# reqvato#&ryaqmNo varu#Nasya chAneqhaso# va Uqtaya#: suUqtayo# va Uqtaya#: || 8.047.09
yadde#vAq: sharma# sharaqNaM yadbhaqdraM yada#nAtuqram |
triqdhAtuq yadva#rUqthyaM1q# tadaqsmAsuq vi ya#ntanAneqhaso# va Uqtaya#: suUqtayo# va Uqtaya#: || 8.047.10
Adi#tyAq avaq hi khyatAdhiq kUlA#divaq spasha#: |
suqtIqrthamarva#to yaqthAnu# no neShathA suqgama#neqhaso# va Uqtaya#: suUqtayo# va Uqtaya#: || 8.047.11
neha bhaqdraM ra#kShaqsvineq nAvaqyai nopaqyA uqta |
gave# cha bhaqdraM dheqnave# vIqrAya# cha shravasyaqte#&neqhaso# va Uqtaya#: suUqtayo# va Uqtaya#: || 8.047.12
yadAqviryada#pIqchyaM1q# devA#soq asti# duShkRuqtam |
triqte tadvishva#mAqptya Aqre aqsmadda#dhAtanAneqhaso# va Uqtaya#: suUqtayo# va Uqtaya#: || 8.047.13
yachchaq goShu# duqShvapnyaqM yachchAqsme du#hitardiva: |
triqtAyaq tadvi#bhAvaryAqptyAyaq parA# vahAneqhaso# va Uqtaya#: suUqtayo# va Uqtaya#: || 8.047.14
niqShkaM vA# ghA kRuqNava#teq sraja#M vA duhitardiva: |
triqte duqShvapnyaqM sarva#mAqptye pari# dadmasyaneqhaso# va Uqtaya#: suUqtayo# va Uqtaya#: || 8.047.15
tada#nnAyaq tada#paseq taM bhAqgamu#paseqduShe# |
triqtAya# cha dviqtAyaq choSho# duqShvapnya#M vahAneqhaso# va Uqtaya#: suUqtayo# va Uqtaya#: || 8.047.16
yathA# kaqlAM yathA# shaqphaM yatha# RuqNaM saqMnayA#masi |
eqvA duqShvapnyaqM sarva#mAqptye saM na#yAmasyaneqhaso# va Uqtaya#: suUqtayo# va Uqtaya#: || 8.047.17
ajai#ShmAqdyAsa#nAmaq chAbhUqmAnA#gaso vaqyam |
uShoq yasmA#dduqShvapnyAqdabhaiqShmApaq tadu#chChatvaneqhaso# va Uqtaya#: suUqtayo# va Uqtaya#: || 8.047.18

svAqdora#bhakShiq vaya#sa: sumeqdhA: svAqdhyo# varivoqvitta#rasya |
vishveq yaM deqvA uqta martyA#soq madhu# bruqvanto# aqbhi saqMchara#nti || 8.048.01
aqntashchaq prAgAq adi#tirbhavAsyavayAqtA hara#soq daivya#sya |
indaqvindra#sya saqkhyaM ju#ShAqNa: shrauShTI#vaq dhuraqmanu# rAqya Ru#dhyA: || 8.048.02
apA#maq soma#maqmRutA# abhUqmAga#nmaq jyotiqravi#dAma deqvAn |
kiM nUqnamaqsmAnkRu#NavaqdarA#tiq: kimu# dhUqrtira#mRutaq martya#sya || 8.048.03
shaM no# bhava hRuqda A pIqta i#ndo piqteva# soma sUqnave# suqsheva#: |
sakhe#vaq sakhya# urushaMsaq dhIraq: pra Naq Ayu#rjIqvase# soma tArI: || 8.048.04
iqme mA# pIqtA yaqshasa# uruqShyavoq rathaqM na gAvaq: sama#nAhaq parva#su |
te mA# rakShantu viqsrasa#shchaqritrA#duqta mAq srAmA#dyavayaqntvinda#va: || 8.048.05
aqgniM na mA# mathiqtaM saM di#dIpaq: pra cha#kShaya kRuNuqhi vasya#so na: |
athAq hi teq madaq A so#maq manye# reqvA~M i#vaq pra cha#rA puqShTimachCha# || 8.048.06
iqShiqreNa# teq mana#sA suqtasya# bhakShIqmahiq pitrya#syeva rAqya: |
soma# rAjaqnpra Naq AyU#MShi tArIqrahA#nIvaq sUryo# vAsaqrANi# || 8.048.07
soma# rAjanmRuqLayA# na: svaqsti tava# smasi vraqtyAq3q#stasya# viddhi |
ala#rtiq dakSha# uqta maqnyuri#ndoq mA no# aqryo a#nukAqmaM parA# dA: || 8.048.08
tvaM hi na#staqnva#: soma goqpA gAtre#gAtre niShaqsatthA# nRuqchakShA#: |
yatte# vaqyaM pra#miqnAma# vraqtAniq sa no# mRuLa suShaqkhA de#vaq vasya#: || 8.048.09
RuqdUqdare#Naq sakhyA# sacheyaq yo mAq na riShye#ddharyashva pIqta: |
aqyaM ya: somoq nyadhA#yyaqsme tasmAq indra#M praqtira#meqmyAyu#: || 8.048.10
apaq tyA a#sthuqrani#rAq amI#vAq nira#trasaqntami#ShIchIqrabhai#Shu: |
A somo# aqsmA~M a#ruhaqdvihA#yAq aga#nmaq yatra# pratiqrantaq Ayu#: || 8.048.11
yo naq indu#: pitaro hRuqtsu pIqto&ma#rtyoq martyA#~M Aviqvesha# |
tasmaiq somA#ya haqviShA# vidhema mRuLIqke a#sya sumaqtau syA#ma || 8.048.12
tvaM so#ma piqtRubhi#: saMvidAqno&nuq dyAvA#pRuthiqvI A ta#tantha |
tasmai# ta indo haqviShA# vidhema vaqyaM syA#maq pata#yo rayIqNAm || 8.048.13
trAtA#ro devAq adhi# vochatA noq mA no# niqdrA I#shataq mota jalpi#: |
vaqyaM soma#sya viqshvaha# priqyAsa#: suqvIrA#so viqdathaqmA va#dema || 8.048.14
tvaM na#: soma viqshvato# vayoqdhAstvaM svaqrvidA vi#shA nRuqchakShA#: |
tvaM na# inda Uqtibhi#: saqjoShA#: pAqhi paqshchAtA#duqta vA# puqrastA#t || 8.048.15

aqbhi pra va#: suqrAdha#saqmindra#marchaq yathA# viqde |
yo ja#riqtRubhyo# maqghavA# purUqvasu#: saqhasre#Nevaq shikSha#ti || 8.049.01
shaqtAnI#kevaq pra ji#gAti dhRuShNuqyA hanti# vRuqtrANi# dAqshuShe# |
giqreri#vaq pra rasA# asya pinvireq datrA#Ni puruqbhoja#sa: || 8.049.02
A tvA# suqtAsaq inda#voq madAq ya i#ndra girvaNa: |
Apoq na va#jriqnnanvoqkyaM1q# sara#: pRuqNanti# shUraq rAdha#se || 8.049.03
aqneqhasa#M praqtara#NaM viqvakSha#NaqM madhvaq: svAdi#ShThamIM piba |
A yathA# mandasAqna: kiqrAsi# naq: pra kShuqdrevaq tmanA# dhRuqShat || 8.049.04
A naq stomaqmupa# draqvaddhi#yAqno ashvoq na sotRu#bhi: |
yaM te# svadhAvansvaqdaya#nti dheqnavaq indraq kaNve#Shu rAqtaya#: || 8.049.05
uqgraM na vIqraM namaqsopa# sedimaq vibhU#tiqmakShi#tAvasum |
uqdrIva# vajrinnavaqto na si#~jchaqte kShara#ntIndra dhIqtaya#: || 8.049.06
yaddha# nUqnaM yadvA# yaqj~je yadvA# pRuthiqvyAmadhi# |
ato# no yaqj~jamAqshubhi#rmahemata uqgra uqgrebhiqrA ga#hi || 8.049.07
aqjiqrAsoq hara#yoq ye ta# Aqshavoq vAtA# iva prasaqkShiNa#: |
yebhiqrapa#tyaqM manu#Sha: paqrIya#seq yebhiqrvishvaqM sva#rdRuqshe || 8.049.08
eqtAva#tasta Imahaq indra# suqmnasyaq goma#ta: |
yathAq prAvo# maghavaqnmedhyA#tithiqM yathAq nIpA#tithiqM dhane# || 8.049.09
yathAq kaNve# maghavantraqsada#syaviq yathA# paqkthe dasha#vraje |
yathAq gosha#ryeq asa#norRuqjishvaqnIndraq gomaqddhira#Nyavat || 8.049.10

pra su shruqtaM suqrAdha#saqmarchA# shaqkramaqbhiShTa#ye |
ya: su#nvaqte stu#vaqte kAmyaqM vasu# saqhasre#Nevaq maMha#te || 8.050.01
shaqtAnI#kA heqtayo# asya duqShTarAq indra#sya saqmiSho# maqhI: |
giqrirna bhuqjmA maqghava#tsu pinvateq yadI#M suqtA ama#ndiShu: || 8.050.02
yadI#M suqtAsaq inda#voq&bhi priqyamama#ndiShu: |
Apoq na dhA#yiq sava#naM maq A va#soq dughA# iqvopa# dAqshuShe# || 8.050.03
aqneqhasa#M voq hava#mAnamUqtayeq madhva#: kSharanti dhIqtaya#: |
A tvA# vasoq hava#mAnAsaq inda#vaq upa# stoqtreShu# dadhire || 8.050.04
A naq: some# svadhvaqra i#yAqno atyoq na to#shate |
yaM te# svadAvaqnsvada#nti gUqrtaya#: pauqre Cha#ndayaseq hava#m || 8.050.05
pra vIqramuqgraM vivi#chiM dhanaqspRutaqM vibhU#tiqM rAdha#so maqha: |
uqdrIva# vajrinnavaqto va#sutvaqnA sadA# pIpetha dAqshuShe# || 8.050.06
yaddha# nUqnaM pa#rAqvatiq yadvA# pRuthiqvyAM diqvi |
yuqjAqna i#ndraq hari#bhirmahemata RuqShva RuqShvebhiqrA ga#hi || 8.050.07
raqthiqrAsoq hara#yoq ye te# aqsridhaq ojoq vAta#syaq pipra#ti |
yebhiqrni dasyuqM manu#Sho niqghoSha#yoq yebhiq: sva#: paqrIya#se || 8.050.08
eqtAva#taste vaso viqdyAma# shUraq navya#sa: |
yathAq prAvaq eta#shaqM kRutvyeq dhaneq yathAq vashaqM dasha#vraje || 8.050.09
yathAq kaNve# maghavaqnmedhe# adhvaqre dIqrghanI#theq damU#nasi |
yathAq gosha#ryeq asi#ShAso adrivoq mayi# goqtraM ha#riqshriya#m || 8.050.10

yathAq manauq sAMva#raNauq soma#miqndrApi#ba: suqtam |
nIpA#tithau maghavaqnmedhyA#tithauq puShTi#gauq shruShTi#gauq sachA# || 8.051.01
pAqrShaqdvAqNa: praska#NvaqM sama#sAdayaqchChayA#naqM jivriqmuddhi#tam |
saqhasrA#NyasiShAsaqdgavAqmRuShiqstvotoq dasya#veq vRuka#: || 8.051.02
ya uqkthebhiqrna viqndhate# chiqkidya Ru#Shiqchoda#na: |
indraqM tamachChA# vadaq navya#syA maqtyari#ShyantaqM na bhoja#se || 8.051.03
yasmA# aqrkaM saqptashI#rShANamAnRuqchustriqdhAtu#muttaqme paqde |
sa tvi1q#mA vishvAq bhuva#nAni chikradaqdAdijja#niShTaq pauMsya#m || 8.051.04
yo no# dAqtA vasU#nAqmindraqM taM hU#mahe vaqyam |
viqdmA hya#sya sumaqtiM navI#yasIM gaqmemaq goma#ti vraqje || 8.051.05
yasmaiq tvaM va#so dAqnAyaq shikSha#siq sa rAqyaspoSha#mashnute |
taM tvA# vaqyaM ma#ghavannindra girvaNa: suqtAva#nto havAmahe || 8.051.06
kaqdA chaqna staqrIra#siq nendra# sashchasi dAqshuShe# |
upoqpennu ma#ghavaqnbhUyaq innu teq dAna#M deqvasya# pRuchyate || 8.051.07
pra yo na#naqkShe aqbhyoja#sAq krivi#M vaqdhai: shuShNa#M nighoqShaya#n |
yaqdedasta#mbhItpraqthaya#nnaqmUM divaqmAdijja#niShTaq pArthi#va: || 8.051.08
yasyAqyaM vishvaq Aryoq dAsa#: shevadhiqpA aqri: |
tiqrashchi#daqrye rusha#meq parI#raviq tubhyetso a#jyate raqyi: || 8.051.09
tuqraqNyavoq madhu#mantaM ghRutaqshchutaqM viprA#so aqrkamA#nRuchu: |
aqsme raqyi: pa#pratheq vRuShNyaqM shavoq&sme su#vAqnAsaq inda#va: || 8.051.10

yathAq manauq viva#svatiq soma#M shaqkrApi#ba: suqtam |
yathA# triqte Chanda# indraq jujo#ShasyAqyau mA#dayaseq sachA# || 8.052.01
pRuSha#dhreq medhye# mAtaqrishvaqnIndra# suvAqne ama#ndathA: |
yathAq somaqM dasha#shipreq dasho#Nyeq syUma#rashmAqvRujU#nasi || 8.052.02
ya uqkthA keva#lA daqdhe ya: soma#M dhRuShiqtApi#bat |
yasmaiq viShNuqstrINi# paqdA vi#chakraqma upa# miqtrasyaq dharma#bhi: || 8.052.03
yasyaq tvami#ndraq stome#Shu chAqkanoq vAje# vAji~jChatakrato |
taM tvA# vaqyaM suqdughA#miva goqduho# juhUqmasi# shravaqsyava#: || 8.052.04
yo no# dAqtA sa na#: piqtA maqhA~M uqgra I#shAnaqkRut |
ayA#mannuqgro maqghavA# purUqvasuqrgorashva#syaq pra dA#tu na: || 8.052.05
yasmaiq tvaM va#so dAqnAyaq maMha#seq sa rAqyaspoSha#minvati |
vaqsUqyavoq vasu#patiM shaqtakra#tuqM stomaiqrindra#M havAmahe || 8.052.06
kaqdA chaqna pra yu#chChasyuqbhe ni pA#siq janma#nI |
turI#yAdityaq hava#naM ta indriqyamA ta#sthAvaqmRuta#M diqvi || 8.052.07
yasmaiq tvaM ma#ghavannindra girvaNaq: shikShoq shikSha#si dAqshuShe# |
aqsmAkaqM gira# uqta su#ShTuqtiM va#so kaNvaqvachChRu#NudhIq hava#m || 8.052.08
astA#viq manma# pUqrvyaM brahmendrA#ya vochata |
pUqrvIrRuqtasya# bRuhaqtIra#nUShata stoqturmeqdhA a#sRukShata || 8.052.09
samindroq rAyo# bRuhaqtIra#dhUnutaq saM kShoqNI samuq sUrya#m |
saM shuqkrAsaq: shucha#yaq: saM gavA#shiraq: somAq indra#mamandiShu: || 8.052.10

uqpaqmaM tvA# maqghonAqM jyeShTha#M cha vRuShaqbhANA#m |
pUqrbhitta#maM maghavannindra goqvidaqmIshA#naM rAqya I#mahe || 8.053.01
ya AqyuM kutsa#matithiqgvamarda#yo vAvRudhAqno diqvedi#ve |
taM tvA# vaqyaM harya#shvaM shaqtakra#tuM vAjaqyanto# havAmahe || 8.053.02
A noq vishve#ShAqM rasaqM madhva#: si~jchaqntvadra#ya: |
ye pa#rAqvati# sunviqre janeqShvA ye a#rvAqvatInda#va: || 8.053.03
vishvAq dveShA#Msi jaqhi chAvaq chA kRu#dhiq vishve# sanvaqntvA vasu# |
shIShTe#Shu chitte madiqrAso# aqMshavoq yatrAq soma#sya tRuqmpasi# || 8.053.04
indraq nedI#yaq edi#hi miqtame#dhAbhirUqtibhi#: |
A sha#Mtamaq shaMta#mAbhiraqbhiShTi#bhiqrA svA#pe svAqpibhi#: || 8.053.05
AqjiqturaqM satpa#tiM viqshvacha#rShaNiM kRuqdhi praqjAsvAbha#gam |
pra sU ti#rAq shachI#bhiqrye ta# uqkthinaq: kratu#M punaqta A#nuqShak || 8.053.06
yasteq sAdhiqShTho&va#seq te syA#maq bhare#Shu te |
vaqyaM hotrA#bhiruqta deqvahU#tibhi: sasaqvAMso# manAmahe || 8.053.07
aqhaM hi te# harivoq brahma# vAjaqyurAqjiM yAmiq sadoqtibhi#: |
tvAmideqva tamameq sama#shvaqyurgaqvyuragre# mathIqnAm || 8.053.08

eqtatta# indra vIqrya#M gIqrbhirgRuqNanti# kAqrava#: |
te stobha#ntaq Urja#mAvanghRutaqshchuta#M pauqrAso# nakShandhIqtibhi#: || 8.054.01
nakSha#ntaq indraqmava#se sukRuqtyayAq yeShA#M suqteShuq manda#se |
yathA# saMvaqrte ama#doq yathA# kRuqsha eqvAsme i#ndra matsva || 8.054.02
A noq vishve# saqjoSha#soq devA#soq gantaqnopa# na: |
vasa#vo ruqdrA ava#se naq A ga#ma~jChRuqNvantu# maqrutoq hava#m || 8.054.03
pUqShA viShNuqrhava#naM meq sara#svaqtyava#ntu saqpta sindha#va: |
Apoq vAtaq: parva#tAsoq vanaqspati#: shRuqNotu# pRuthiqvI hava#m || 8.054.04
yadi#ndraq rAdhoq asti# teq mAgho#naM maghavattama |
tena# no bodhi sadhaqmAdyo# vRuqdhe bhago# dAqnAya# vRutrahan || 8.054.05
Aji#pate nRupateq tvamiddhi noq vAjaq A va#kShi sukrato |
vIqtI hotrA#bhiruqta deqvavI#tibhi: sasaqvAMsoq vi shRu#Nvire || 8.054.06
santiq hya1q#rya AqshiShaq indraq AyuqrjanA#nAm |
aqsmAnna#kShasva maghavaqnnupAva#se dhuqkShasva# piqpyuShIqmiSha#m || 8.054.07
vaqyaM ta# indraq stome#bhirvidhemaq tvamaqsmAka#M shatakrato |
mahi# sthUqraM sha#shaqyaM rAdhoq ahra#yaqM praska#NvAyaq ni to#shaya || 8.054.08

bhUrIdindra#sya vIqryaM1q# vyakhya#maqbhyAya#ti |
rAdha#ste dasyave vRuka || 8.055.01
shaqtaM shveqtAsa# uqkShaNo# diqvi tAroq na ro#chante |
maqhnA divaqM na ta#stabhu: || 8.055.02
shaqtaM veqNU~jChaqtaM shuna#: shaqtaM charmA#Ni mlAqtAni# |
shaqtaM me# balbajastuqkA aru#ShINAqM chatu#:shatam || 8.055.03
suqdeqvA stha# kANvAyanAq vayo#vayo vichaqranta#: |
ashvA#soq na cha#g~gkramata || 8.055.04
AditsAqptasya# charkiraqnnAnU#nasyaq mahiq shrava#: |
shyAvI#ratidhvaqsanpaqthashchakShu#ShA chaqna saqMnashe# || 8.055.05

prati# te dasyave vRukaq rAdho# adaqrshyahra#yam |
dyaurna pra#thiqnA shava#: || 8.056.01
dashaq mahya#M pautakraqta: saqhasrAq dasya#veq vRuka#: |
nityA#drAqyo a#maMhata || 8.056.02
shaqtaM me# gardaqbhAnA#M shaqtamUrNA#vatInAm |
shaqtaM dAqsA~M atiq sraja#: || 8.056.03
tatroq apiq prANI#yata pUqtakra#tAyaiq vya#ktA |
ashvA#nAqminna yUqthyA#m || 8.056.04
ache#tyaqgnishchi#kiqturha#vyaqvAT sa suqmadra#tha: |
aqgni: shuqkreNa# shoqchiShA# bRuqhatsUro# arochata diqvi sUryo# arochata || 8.056.05

yuqvaM de#vAq kratu#nA pUqrvyeNa# yuqktA rathe#na taviqShaM ya#jatrA |
Aga#chChataM nAsatyAq shachI#bhiriqdaM tRuqtIyaqM sava#naM pibAtha: || 8.057.01
yuqvAM deqvAstraya# ekAdaqshAsa#: saqtyA: saqtyasya# dadRushe puqrastA#t |
aqsmAka#M yaqj~jaM sava#naM juShAqNA pAqtaM soma#mashvinAq dIdya#gnI || 8.057.02
paqnAyyaqM tada#shvinA kRuqtaM vA#M vRuShaqbho diqvo raja#sa: pRuthiqvyA: |
saqhasraqM shaMsA# uqta ye gavi#ShTauq sarvAq~M ittA~M upa# yAtAq piba#dhyai || 8.057.03
aqyaM vA#M bhAqgo nihi#to yajatreqmA giro# nAsaqtyopa# yAtam |
piba#taqM somaqM madhu#mantamaqsme pra dAqshvAMsa#mavataqM shachI#bhi: || 8.057.04

yamRuqtvijo# bahuqdhA kaqlpaya#ntaq: sache#taso yaqj~jamiqmaM vaha#nti |
yo a#nUchAqno brA#hmaqNo yuqkta A#sIqtkA sviqttatraq yaja#mAnasya saqMvit || 8.058.01
eka# eqvAgnirba#huqdhA sami#ddhaq ekaq: sUryoq vishvaqmanuq prabhU#ta: |
ekaiqvoShA: sarva#miqdaM vi bhAqtyekaqM vA iqdaM vi ba#bhUvaq sarva#m || 8.058.02
jyoti#ShmantaM ketuqmanta#M trichaqkraM suqkhaM ratha#M suqShadaqM bhUri#vAram |
chiqtrAma#ghAq yasyaq yoge#&dhijaj~jeq taM vA#M huqve ati# riktaqM piba#dhyai || 8.058.03

iqmAni# vAM bhAgaqdheyA#ni sisrataq indrA#varuNAq pra maqhe suqteShu# vAm |
yaqj~jeya#j~je haq sava#nA bhuraqNyathoq yatsu#nvaqte yaja#mAnAyaq shikSha#tha: || 8.059.01
niqShShidhva#rIqroSha#dhIqrApa# AstAqmindrA#varuNA mahiqmAnaqmAsha#ta |
yA sisra#tUq raja#sa: pAqre adhva#noq yayoq: shatruqrnakiqrAde#vaq oha#te || 8.059.02
saqtyaM tadi#ndrAvaruNA kRuqshasya# vAqM madhva# UqrmiM du#hate saqpta vANI#: |
tAbhi#rdAqshvAMsa#mavataM shubhaspatIq yo vAqmada#bdho aqbhi pAtiq chitti#bhi: || 8.059.03
ghRuqtaqpruShaq: saumyA# jIqradA#nava: saqpta svasA#raq: sada#na Ruqtasya# |
yA ha# vAmindrAvaruNA ghRutaqshchutaqstAbhi#rdhattaqM yaja#mAnAya shikShatam || 8.059.04
avo#chAma mahaqte saubha#gAya saqtyaM tveqShAbhyA#M mahiqmAna#mindriqyam |
aqsmAnsvi#ndrAvaruNA ghRutaqshchutaqstribhi#: sAqptebhi#ravataM shubhaspatI || 8.059.05
indrA#varuNAq yadRuqShibhyo# manIqShAM vAqcho maqtiM shruqtama#dattaqmagre# |
yAniq sthAnA#nyasRujantaq dhIrA# yaqj~jaM ta#nvAqnAstapa#sAqbhya#pashyam || 8.059.06
indrA#varuNA saumanaqsamadRu#ptaM rAqyaspoShaqM yaja#mAneShu dhattam |
praqjAM puqShTiM bhU#timaqsmAsu# dhattaM dIrghAyuqtvAyaq pra ti#rataM naq Ayu#: || 8.059.07

agnaq A yA#hyaqgnibhiqrhotA#raM tvA vRuNImahe |
A tvAma#naktuq praya#tA haqviShma#tIq yaji#ShThaM baqrhirAqsade# || 8.060.01
achChAq hi tvA# sahasa: sUno ag~ggiraq: sruchaqshchara#ntyadhvaqre |
Uqrjo napA#taM ghRuqtake#shamImaheq&gniM yaqj~jeShu# pUqrvyam || 8.060.02
agne# kaqvirveqdhA a#siq hotA# pAvakaq yakShya#: |
maqndro yaji#ShTho adhvaqreShvIDyoq vipre#bhi: shukraq manma#bhi: || 8.060.03
adro#ghaqmA va#hoshaqto ya#viShThya deqvA~M a#jasra vIqtaye# |
aqbhi prayA#Msiq sudhiqtA va#so gahiq manda#sva dhIqtibhi#rhiqta: || 8.060.04
tvamitsaqprathA# aqsyagne# trAtarRuqtaskaqvi: |
tvAM viprA#sa: samidhAna dIdivaq A vi#vAsanti veqdhasa#: || 8.060.05
shochA# shochiShTha dIdiqhi viqshe mayoq rAsva# stoqtre maqhA~M a#si |
deqvAnAqM sharmaqnmama# santu sUqraya#: shatrUqShAha#: svaqgnaya#: || 8.060.06
yathA# chidvRuqddhama#taqsamagne# saqMjUrva#siq kShami# |
eqvA da#ha mitramahoq yo a#smaqdhrugduqrmanmAq kashchaq vena#ti || 8.060.07
mA noq martA#ya riqpave# rakShaqsvineq mAghasha#MsAya rIradha: |
asre#dhadbhistaqraNi#bhiryaviShThya shiqvebhi#: pAhi pAqyubhi#: || 8.060.08
pAqhi no# agnaq eka#yA pAqhyu1q#ta dviqtIya#yA |
pAqhi gIqrbhistiqsRubhi#rUrjAM pate pAqhi cha#taqsRubhi#rvaso || 8.060.09
pAqhi vishva#smAdraqkShasoq arA#vNaq: pra smaq vAje#Shu no&va |
tvAmiddhi nedi#ShThaM deqvatA#taya AqpiM nakShA#mahe vRuqdhe || 8.060.10
A no# agne vayoqvRudha#M raqyiM pA#vakaq shaMsya#m |
rAsvA# cha na upamAte puruqspRuhaqM sunI#tIq svaya#shastaram || 8.060.11
yenaq vaMsA#maq pRuta#nAsuq shardha#taqstara#nto aqrya Aqdisha#: |
sa tvaM no# vardhaq praya#sA shachIvasoq jinvAq dhiyo# vasuqvida#: || 8.060.12
shishA#no vRuShaqbho ya#thAqgni: shRug~ggeq davi#dhvat |
tiqgmA a#syaq hana#voq na pra#tiqdhRuShe# suqjambhaq: saha#so yaqhu: || 8.060.13
naqhi te# agne vRuShabha pratiqdhRuSheq jambhA#soq yadviqtiShTha#se |
sa tvaM no# hotaq: suhu#taM haqviShkRu#dhiq vaMsvA# noq vAryA# puqru || 8.060.14
sheSheq vane#Shu mAqtro: saM tvAq martA#sa indhate |
ata#ndro haqvyA va#hasi haviqShkRutaq AdiddeqveShu# rAjasi || 8.060.15
saqpta hotA#raqstamidI#Lateq tvAgne# suqtyajaqmahra#yam |
bhiqnatsyadriqM tapa#sAq vi shoqchiShAq prAgne# tiShThaq janAq~M ati# || 8.060.16
aqgnima#gniM voq adhri#guM huqvema# vRuqktaba#rhiSha: |
aqgniM hiqtapra#yasa: shashvaqtIShvA hotA#raM charShaNIqnAm || 8.060.17
kete#naq sharma#nsachate suShAqmaNyagneq tubhya#M chikiqtvanA# |
iqShaqNyayA# na: puruqrUpaqmA bha#raq vAjaqM nedi#ShThamUqtaye# || 8.060.18
agneq jari#tarviqshpati#stepAqno de#va raqkShasa#: |
apro#ShivAngRuqhapa#tirmaqhA~M a#si diqvaspAqyurdu#roNaqyu: || 8.060.19
mA noq rakShaq A ve#shIdAghRuNIvasoq mA yAqturyA#tuqmAva#tAm |
paqroqgaqvyUqtyani#rAqmapaq kShudhaqmagneq sedha# rakShaqsvina#: || 8.060.20

uqbhaya#M shRuqNava#chcha naq indro# aqrvAgiqdaM vacha#: |
saqtrAchyA# maqghavAq soma#pItaye dhiqyA shavi#ShThaq A ga#mat || 8.061.01
taM hi svaqrAja#M vRuShaqbhaM tamoja#se dhiqShaNe# niShTataqkShatu#: |
uqtopaqmAnA#M prathaqmo ni ShI#dasiq soma#kAmaqM hi teq mana#: || 8.061.02
A vRu#Shasva purUvaso suqtasyeqndrAndha#sa: |
viqdmA hi tvA# hariva: pRuqtsu sA#saqhimadhRu#ShTaM chiddadhRuqShvaNi#m || 8.061.03
aprA#misatya maghavaqntatheda#saqdindraq kratvAq yathAq vasha#: |
saqnemaq vAjaqM tava# shipriqnnava#sA maqkShU chiqdyanto# adriva: || 8.061.04
shaqgdhyUq3q# Shu sha#chIpataq indraq vishvA#bhirUqtibhi#: |
bhagaqM na hi tvA# yaqshasa#M vasuqvidaqmanu# shUraq charA#masi || 8.061.05
pauqro ashva#sya puruqkRudgavA#maqsyutso# deva hiraqNyaya#: |
nakiqrhi dAna#M pariqmardhi#Shaqttve yadyaqdyAmiq tadA bha#ra || 8.061.06
tvaM hyehiq chera#ve viqdA bhagaqM vasu#ttaye |
udvA#vRuShasva maghavaqngavi#ShTayaq udiqndrAshva#miShTaye || 8.061.07
tvaM puqrU saqhasrA#Ni shaqtAni# cha yUqthA dAqnAya# maMhase |
A pu#raMdaqraM cha#kRumaq vipra#vachasaq indraqM gAyaqnto&va#se || 8.061.08
aqviqpro vAq yadavi#dhaqdvipro# vendra teq vacha#: |
sa pra ma#mandattvAqyA sha#takratoq prAchA#manyoq aha#Msana || 8.061.09
uqgrabA#hurmrakShaqkRutvA# puraMdaqro yadi# me shRuqNavaqddhava#m |
vaqsUqyavoq vasu#patiM shaqtakra#tuqM stomaiqrindra#M havAmahe || 8.061.10
na pAqpAso# manAmaheq nArA#yAsoq na jaLha#va: |
yadinnvindraqM vRuSha#NaqM sachA# suqte sakhA#yaM kRuqNavA#mahai || 8.061.11
uqgraM yu#yujmaq pRuta#nAsu sAsaqhimRuqNakA#tiqmadA#bhyam |
vedA# bhRuqmaM chiqtsani#tA raqthIta#mo vAqjinaqM yamidUq nasha#t || 8.061.12
yata# indraq bhayA#maheq tato# noq abha#yaM kRudhi |
magha#va~jChaqgdhi tavaq tanna# Uqtibhiqrvi dviShoq vi mRudho# jahi || 8.061.13
tvaM hi rA#dhaspateq rAdha#so maqha: kShayaqsyAsi# vidhaqta: |
taM tvA# vaqyaM ma#ghavannindra girvaNa: suqtAva#nto havAmahe || 8.061.14
indraq spaLuqta vRu#traqhA pa#raqspA noq vare#Nya: |
sa no# rakShiShachcharaqmaM sa ma#dhyaqmaM sa paqshchAtpA#tu na: puqra: || 8.061.15
tvaM na#: paqshchAda#dhaqrAdu#ttaqrAtpuqra indraq ni pA#hi viqshvata#: |
Aqre aqsmatkRu#Nuhiq daivya#M bhaqyamAqre heqtIrade#vI: || 8.061.16
aqdyAdyAq shva:shvaq indraq trAsva# paqre cha# na: |
vishvA# cha no jariqtR^Insa#tpateq ahAq divAq nakta#M cha rakShiSha: || 8.061.17
praqbhaqg~ggI shUro# maqghavA# tuqvIma#ghaq: sammi#shlo viqryA#yaq kam |
uqbhA te# bAqhU vRuSha#NA shatakratoq ni yA vajra#M mimiqkShatu#: || 8.061.18

pro a#smAq upa#stutiqM bhara#tAq yajjujo#Shati |
uqkthairindra#syaq mAhi#naqM vayo# vardhanti soqmino# bhaqdrA indra#sya rAqtaya#: || 8.062.01
aqyuqjo asa#moq nRubhiqreka#: kRuqShTIraqyAsya#: |
pUqrvIratiq pra vA#vRudheq vishvA# jAqtAnyoja#sA bhaqdrA indra#sya rAqtaya#: || 8.062.02
ahi#tena chiqdarva#tA jIqradA#nu: siShAsati |
praqvAchya#mindraq tattava# vIqryA#Ni kariShyaqto bhaqdrA indra#sya rAqtaya#: || 8.062.03
A yA#hi kRuqNavA#ma taq indraq brahmA#Niq vardha#nA |
yebhi#: shaviShTha chAqkano# bhaqdramiqha shra#vasyaqte bhaqdrA indra#sya rAqtaya#: || 8.062.04
dhRuqShaqtashchi#ddhRuqShanmana#: kRuqNoShI#ndraq yattvam |
tIqvrai: somai#: saparyaqto namo#bhi: pratiqbhUSha#to bhaqdrA indra#sya rAqtaya#: || 8.062.05
ava# chaShTaq RuchI#Shamo&vaqtA~M i#vaq mAnu#Sha: |
juqShTvI dakSha#sya soqminaq: sakhA#yaM kRuNuteq yuja#M bhaqdrA indra#sya rAqtaya#: || 8.062.06
vishve# ta indra vIqrya#M deqvA anuq kratu#M dadu: |
bhuvoq vishva#syaq gopa#ti: puruShTuta bhaqdrA indra#sya rAqtaya#: || 8.062.07
gRuqNe tadi#ndra teq shava# upaqmaM deqvatA#taye |
yaddhaMsi# vRuqtramoja#sA shachIpate bhaqdrA indra#sya rAqtaya#: || 8.062.08
sama#neva vapuShyaqta: kRuqNavaqnmAnu#ShA yuqgA |
viqde tadindraqshcheta#naqmadha# shruqto bhaqdrA indra#sya rAqtaya#: || 8.062.09
ujjAqtami#ndra teq shavaq uttvAmuttavaq kratu#m |
bhUri#goq bhUri# vAvRudhuqrmagha#vaqntavaq sharma#Ni bhaqdrA indra#sya rAqtaya#: || 8.062.10
aqhaM chaq tvaM cha# vRutrahaqnsaM yu#jyAva saqnibhyaq A |
aqrAqtIqvA chi#dadriqvo&nu# nau shUra maMsate bhaqdrA indra#sya rAqtaya#: || 8.062.11
saqtyamidvA uq taM vaqyamindra#M stavAmaq nAnRu#tam |
maqhA~M asu#nvato vaqdho bhUriq jyotI#MShi sunvaqto bhaqdrA indra#sya rAqtaya#: || 8.062.12

sa pUqrvyo maqhAnA#M veqna: kratu#bhirAnaje |
yasyaq dvArAq manu#ShpiqtA deqveShuq dhiya# Anaqje || 8.063.01
diqvo mAnaqM notsa#daqnsoma#pRuShThAsoq adra#ya: |
uqkthA brahma# chaq shaMsyA# || 8.063.02
sa viqdvA~M ag~ggi#robhyaq indroq gA a#vRuNoqdapa# |
stuqShe tada#syaq pauMsya#m || 8.063.03
sa praqtnathA# kavivRuqdha indro# vAqkasya# vaqkShaNi#: |
shiqvo aqrkasyaq homa#nyasmaqtrA gaqntvava#se || 8.063.04
AdUq nu teq anuq kratuqM svAhAq vara#syaq yajya#va: |
shvAqtramaqrkA a#nUShaqtendra# goqtrasya# dAqvane# || 8.063.05
indreq vishvA#ni vIqryA# kRuqtAniq kartvA#ni cha |
yamaqrkA a#dhvaqraM viqdu: || 8.063.06
yatpA~jcha#janyayA viqshendreq ghoShAq asRu#kShata |
astRu#NAdbaqrhaNA# viqpoq3q#&ryo mAna#syaq sa kShaya#: || 8.063.07
iqyamu# teq anu#ShTutishchakRuqShe tAniq pauMsyA# |
prAva#shchaqkrasya# vartaqnim || 8.063.08
aqsya vRuShNoq vyoda#na uqru kra#miShTa jIqvase# |
yavaqM na paqshva A da#de || 8.063.09
taddadhA#nA avaqsyavo# yuqShmAbhiqrdakSha#pitara: |
syAma# maqrutva#to vRuqdhe || 8.063.10
baLRuqtviyA#yaq dhAmnaq Rukva#bhi: shUra nonuma: |
jeShA#mendraq tvayA# yuqjA || 8.063.11
aqsme ruqdrA meqhanAq parva#tAso vRutraqhatyeq bhara#hUtau saqjoShA#: |
ya: shaMsa#te stuvaqte dhAyi# paqjra indra#jyeShThA aqsmA~M a#vantu deqvA: || 8.063.12

uttvA# mandantuq stomA#: kRuNuqShva rAdho# adriva: |
ava# brahmaqdviSho# jahi || 8.064.01
paqdA paqNI~Mra#rAqdhasoq ni bA#dhasva maqhA~M a#si |
naqhi tvAq kashchaqna prati# || 8.064.02
tvamI#shiShe suqtAnAqmindraq tvamasu#tAnAm |
tvaM rAjAq janA#nAm || 8.064.03
ehiq prehiq kShayo# diqvyAq3q#ghoSha#~jcharShaNIqnAm |
obhe pRu#NAsiq roda#sI || 8.064.04
tyaM chiqtparva#taM giqriM shaqtava#ntaM sahaqsriNa#m |
vi stoqtRubhyo# rurojitha || 8.064.05
vaqyamu# tvAq divA# suqte vaqyaM nakta#M havAmahe |
aqsmAkaqM kAmaqmA pRu#Na || 8.064.06
kva1q# sya vRu#Shaqbho yuvA# tuviqgrIvoq anA#nata: |
braqhmA kastaM sa#paryati || 8.064.07
kasya# sviqtsava#naqM vRuShA# jujuqShvA~M ava# gachChati |
indraqM ka u# sviqdA cha#ke || 8.064.08
kaM te# dAqnA a#sakShataq vRutra#haqnkaM suqvIryA# |
uqkthe ka u# sviqdanta#ma: || 8.064.09
aqyaM teq mAnu#Sheq janeq soma#: pUqruShu# sUyate |
tasyehiq pra dra#vAq piba# || 8.064.10
aqyaM te# sharyaqNAva#ti suqShomA#yAqmadhi# priqya: |
AqrjIqkIye# maqdinta#ma: || 8.064.11
tamaqdya rAdha#se maqhe chAruqM madA#yaq ghRuShva#ye |
ehI#mindraq dravAq piba# || 8.064.12

yadi#ndraq prAgapAqgudaqg~gnya#gvA hUqyaseq nRubhi#: |
A yA#hiq tUya#mAqshubhi#: || 8.065.01
yadvA# praqsrava#Ne diqvo mAqdayA#seq sva#rNare |
yadvA# samuqdre andha#sa: || 8.065.02
A tvA# gIqrbhirmaqhAmuqruM huqve gAmi#vaq bhoja#se |
indraq soma#sya pIqtaye# || 8.065.03
A ta# indra mahiqmAnaqM hara#yo deva teq maha#: |
rathe# vahantuq bibhra#ta: || 8.065.04
indra# gRuNIqSha u# stuqShe maqhA~M uqgra I#shAnaqkRut |
ehi# na: suqtaM piba# || 8.065.05
suqtAva#ntastvA vaqyaM praya#svanto havAmahe |
iqdaM no# baqrhirAqsade# || 8.065.06
yachchiqddhi shashva#tAqmasIndraq sAdhA#raNaqstvam |
taM tvA# vaqyaM ha#vAmahe || 8.065.07
iqdaM te# soqmyaM madhvadhu#kShaqnnadri#bhiqrnara#: |
juqShAqNa i#ndraq tatpi#ba || 8.065.08
vishvA#~M aqryo vi#paqshchito&ti# khyaqstUyaqmA ga#hi |
aqsme dhe#hiq shravo# bRuqhat || 8.065.09
dAqtA meq pRuSha#tInAqM rAjA# hiraNyaqvInA#m |
mA de#vA maqghavA# riShat || 8.065.10
saqhasreq pRuSha#tInAqmadhi# shchaqndraM bRuqhatpRuqthu |
shuqkraM hira#NyaqmA da#de || 8.065.11
napA#to duqrgaha#sya me saqhasre#Na suqrAdha#sa: |
shravo# deqveShva#krata || 8.065.12

taro#bhirvo viqdadva#suqmindra#M saqbAdha# Uqtaye# |
bRuqhadgAya#nta: suqtaso#me adhvaqre huqve bharaqM na kAqriNa#m || 8.066.01
na yaM duqdhrA vara#nteq na sthiqrA muroq made# sushiqpramandha#sa: |
ya AqdRutyA# shashamAqnAya# sunvaqte dAtA# jariqtra uqkthya#m || 8.066.02
ya: shaqkro mRuqkSho ashvyoq yo vAq kIjo# hiraqNyaya#: |
sa Uqrvasya# rejayaqtyapA#vRutiqmindroq gavya#sya vRutraqhA || 8.066.03
nikhA#taM chiqdya: pu#rusambhRuqtaM vasUdidvapa#ti dAqshuShe# |
vaqjrI su#shiqpro harya#shvaq itka#raqdindraq: kratvAq yathAq vasha#t || 8.066.04
yadvAqvantha# puruShTuta puqrA chi#chChUra nRuqNAm |
vaqyaM tatta# indraq saM bha#rAmasi yaqj~jamuqkthaM tuqraM vacha#: || 8.066.05
sachAq some#Shu puruhUta vajrivoq madA#ya dyukSha somapA: |
tvamiddhi bra#hmaqkRuteq kAmyaqM vasuq deShTha#: sunvaqte bhuva#: || 8.066.06
vaqyame#namiqdA hyo&pI#pemeqha vaqjriNa#m |
tasmA# u aqdya sa#maqnA suqtaM bhaqrA nUqnaM bhU#Shata shruqte || 8.066.07
vRuka#shchidasya vAraqNa u#rAqmathiqrA vaqyune#Shu bhUShati |
semaM naq stoma#M jujuShAqNa A gaqhIndraq pra chiqtrayA# dhiqyA || 8.066.08
kadUq nva1q#syAkRu#taqmindra#syAstiq pauMsya#m |
kenoq nu kaqM shroma#tenaq na shu#shruve jaqnuShaq: pari# vRutraqhA || 8.066.09
kadU# maqhIradhRu#ShTA asyaq tavi#ShIq: kadu# vRutraqghno astRu#tam |
indroq vishvA#nbekaqnATA#~M ahaqrdRusha# uqta kratvA# paqNI~Mraqbhi || 8.066.10
vaqyaM ghA# teq apUqrvyendraq brahmA#Ni vRutrahan |
puqrUqtamA#sa: puruhUta vajrivo bhRuqtiM na pra bha#rAmasi || 8.066.11
pUqrvIshchiqddhi tve tu#vikUrminnAqshasoq hava#nta indroqtaya#: |
tiqrashchi#daqrya: savaqnA va#so gahiq shavi#ShTha shruqdhi meq hava#m || 8.066.12
vaqyaM ghA# teq tve idvindraq viprAq api# Shmasi |
naqhi tvadaqnya: pu#ruhUtaq kashchaqna magha#vaqnnasti# marDiqtA || 8.066.13
tvaM no# aqsyA ama#teruqta kShuqdhoq3q#&bhisha#steqrava# spRudhi |
tvaM na# UqtI tava# chiqtrayA# dhiqyA shikShA# shachiShTha gAtuqvit || 8.066.14
somaq idva#: suqto a#stuq kala#yoq mA bi#bhItana |
apedeqSha dhvaqsmAya#ti svaqyaM ghaiqSho apA#yati || 8.066.15

tyAnnu kShaqtriyAq~M ava# AdiqtyAnyA#chiShAmahe |
suqmRuqLIqkA~M aqbhiShTa#ye || 8.067.01
miqtro noq atya#MhaqtiM varu#Na: parShadaryaqmA |
AqdiqtyAsoq yathA# viqdu: || 8.067.02
teShAqM hi chiqtramuqkthyaM1q# varU#thaqmasti# dAqshuShe# |
AqdiqtyAnA#maraqMkRute# || 8.067.03
mahi# vo mahaqtAmavoq varu#Naq mitrArya#man |
avAqMsyA vRu#NImahe || 8.067.04
jIqvAnno# aqbhi dhe#taqnAdi#tyAsa: puqrA hathA#t |
kaddha# stha havanashruta: || 8.067.05
yadva#: shrAqntAya# sunvaqte varU#thaqmastiq yachChaqrdi: |
tenA# noq adhi# vochata || 8.067.06
asti# devA aqMhoruqrvastiq ratnaqmanA#gasa: |
Adi#tyAq adbhu#tainasa: || 8.067.07
mA naq: setu#: siShedaqyaM maqhe vRu#Naktu naqspari# |
indraq iddhi shruqto vaqshI || 8.067.08
mA no# mRuqchA ri#pUqNAM vRu#jiqnAnA#maviShyava: |
devA# aqbhi pra mRu#kShata || 8.067.09
uqta tvAma#dite mahyaqhaM deqvyupa# bruve |
suqmRuqLIqkAmaqbhiShTa#ye || 8.067.10
parShi# dIqne ga#bhIqra A~M ugra#putreq jighA#Msata: |
mAki#stoqkasya# no riShat || 8.067.11
aqneqho na# uruvrajaq urU#chiq vi prasa#rtave |
kRuqdhi toqkAya# jIqvase# || 8.067.12
ye mUqrdhAna#: kShitIqnAmada#bdhAsaq: svaya#shasa: |
vraqtA rakSha#nte aqdruha#: || 8.067.13
te na# Aqsno vRukA#NAqmAdi#tyAso muqmocha#ta |
steqnaM baqddhami#vAdite || 8.067.14
apoq Shu Na# iqyaM sharuqrAdi#tyAq apa# durmaqti: |
aqsmadeqtvaja#ghnuShI || 8.067.15
shashvaqddhi va#: sudAnavaq Adi#tyA Uqtibhi#rvaqyam |
puqrA nUqnaM bu#bhuqjmahe# || 8.067.16
shashva#ntaqM hi pra#chetasa: pratiqyanta#M chiqdena#sa: |
devA#: kRuNuqtha jIqvase# || 8.067.17
tatsu noq navyaqM sanya#saq Adi#tyAq yanmumo#chati |
baqndhAdbaqddhami#vAdite || 8.067.18
nAsmAka#mastiq tattaraq Adi#tyAso atiqShkade# |
yUqyamaqsmabhya#M mRuLata || 8.067.19
mA no# heqtirviqvasva#taq Adi#tyA: kRuqtrimAq sharu#: |
puqrA nu jaqraso# vadhIt || 8.067.20
vi Shu dveShoq vya#MhaqtimAdi#tyAsoq vi saMhi#tam |
viShvaqgvi vRu#hatAq rapa#: || 8.067.21

A tvAq rathaqM yathoqtaye# suqmnAya# vartayAmasi |
tuqviqkUqrmimRu#tIqShahaqmindraq shavi#ShThaq satpa#te || 8.068.01
tuvi#shuShmaq tuvi#kratoq shachI#voq vishva#yA mate |
A pa#prAtha mahitvaqnA || 8.068.02
yasya# te mahiqnA maqha: pari# jmAqyanta#mIqyatu#: |
hastAq vajra#M hiraqNyaya#m || 8.068.03
viqshvAna#rasya vaqspatiqmanA#natasyaq shava#sa: |
evai#shcha charShaNIqnAmUqtI hu#veq rathA#nAm || 8.068.04
aqbhiShTa#ye saqdAvRu#dhaqM sva#rmILheShuq yaM nara#: |
nAnAq hava#nta Uqtaye# || 8.068.05
paqromA#traqmRuchI#Shamaqmindra#muqgraM suqrAdha#sam |
IshA#naM chiqdvasU#nAm || 8.068.06
taMtaqmidrAdha#se maqha indra#M chodAmi pIqtaye# |
ya: pUqrvyAmanu#ShTutiqmIshe# kRuShTIqnAM nRuqtu: || 8.068.07
na yasya# te shavasAna saqkhyamAqnaMshaq martya#: |
nakiq: shavA#Msi te nashat || 8.068.08
tvotA#saqstvA yuqjApsu sUrye# maqhaddhana#m |
jaye#ma pRuqtsu va#jriva: || 8.068.09
taM tvA# yaqj~jebhi#rImaheq taM gIqrbhirgi#rvaNastama |
indraq yathA# chiqdAvi#thaq vAje#Shu puruqmAyya#m || 8.068.10
yasya# te svAqdu saqkhyaM svAqdvI praNI#tiradriva: |
yaqj~jo vi#tantaqsAyya#: || 8.068.11
uqru Na#staqnveq3q# tana# uqru kShayA#ya naskRudhi |
uqru No# yandhi jIqvase# || 8.068.12
uqruM nRubhya# uqruM gava# uqruM rathA#yaq panthA#m |
deqvavI#tiM manAmahe || 8.068.13
upa# mAq ShaDdvAdvAq naraq: soma#syaq harShyA# |
tiShTha#nti svAdurAqtaya#: || 8.068.14
RuqjrAvi#ndroqta A da#deq harIq RukSha#sya sUqnavi# |
Aqshvaqmeqdhasyaq rohi#tA || 8.068.15
suqrathA#~M Atithiqgve sva#bhIqshU~MrAqrkShe |
Aqshvaqmeqdhe suqpesha#sa: || 8.068.16
ShaLashvA#~M Atithiqgva i#ndroqte vaqdhUma#ta: |
sachA# pUqtakra#tau sanam || 8.068.17
aiShu# chetaqdvRuSha#NvatyaqntarRuqjreShvaru#ShI |
svaqbhIqshu: kashA#vatI || 8.068.18
na yuqShme vA#jabandhavo niniqtsushchaqna martya#: |
aqvaqdyamadhi# dIdharat || 8.068.19

prapra# vastriqShTubhaqmiSha#M maqndadvI#rAqyenda#ve |
dhiqyA vo# meqdhasA#tayeq puraqMdhyA vi#vAsati || 8.069.01
naqdaM vaq oda#tInAM naqdaM yoyu#vatInAm |
pati#M voq aghnyA#nAM dhenUqnAmi#Shudhyasi || 8.069.02
tA a#syaq sUda#dohasaq: soma#M shrINantiq pRushna#ya: |
janma#ndeqvAnAqM visha#striqShvA ro#chaqne diqva: || 8.069.03
aqbhi pra gopa#tiM giqrendra#marchaq yathA# viqde |
sUqnuM saqtyasyaq satpa#tim || 8.069.04
A hara#ya: sasRujriqre&ru#ShIqradhi# baqrhiShi# |
yatrAqbhi saqMnavA#mahe || 8.069.05
indrA#yaq gAva# Aqshira#M duduqhre vaqjriNeq madhu# |
yatsI#mupahvaqre viqdat || 8.069.06
udyadbraqdhnasya# viqShTapa#M gRuqhamindra#shchaq ganva#hi |
madhva#: pIqtvA sa#chevahiq tri: saqpta sakhyu#: paqde || 8.069.07
archa#taq prArcha#taq priya#medhAsoq archa#ta |
archa#ntu putraqkA uqta puraqM na dhRuqShNva#rchata || 8.069.08
ava# svarAtiq garga#ro goqdhA pari# saniShvaNat |
pig~ggAq pari# chaniShkadaqdindrA#yaq brahmodya#tam || 8.069.09
A yatpata#ntyeqnya#: suqdughAq ana#pasphura: |
aqpaqsphura#M gRubhAyataq somaqmindrA#yaq pAta#ve || 8.069.10
apAqdindroq apA#daqgnirvishve# deqvA a#matsata |
varu#Naq idiqha kSha#yaqttamApo# aqbhya#nUShata vaqtsaM saqMshishva#rIriva || 8.069.11
suqdeqvo a#si varuNaq yasya# te saqpta sindha#va: |
aqnuqkShara#nti kAqkuda#M sUqrmya#M suShiqrAmi#va || 8.069.12
yo vyatIq~MraphA#Nayaqtsuyu#ktAq~M upa# dAqshuShe# |
taqkvo neqtA tadidvapu#rupaqmA yo amu#chyata || 8.069.13
atIdu# shaqkra o#hataq indroq vishvAq atiq dviSha#: |
bhiqnatkaqnIna# odaqnaM paqchyamA#naM paqro giqrA || 8.069.14
aqrbhaqko na ku#mAraqko&dhi# tiShThaqnnavaqM ratha#m |
sa pa#kShanmahiqShaM mRuqgaM piqtre mAqtre vi#bhuqkratu#m || 8.069.15
A tU su#shipra dampateq ratha#M tiShThA hiraqNyaya#m |
adha# dyuqkShaM sa#chevahi saqhasra#pAdamaruqShaM sva#stiqgAma#neqhasa#m || 8.069.16
taM ghe#miqtthA na#maqsvinaq upa# svaqrAja#mAsate |
artha#M chidasyaq sudhi#taqM yadeta#va Avaqrtaya#nti dAqvane# || 8.069.17
anu# praqtnasyauka#sa: priqyame#dhAsa eShAm |
pUrvAqmanuq praya#tiM vRuqktaba#rhiSho hiqtapra#yasa Ashata || 8.069.18

yo rAjA# charShaNIqnAM yAtAq rathe#bhiqradhri#gu: |
vishvA#sAM taruqtA pRuta#nAnAqM jyeShThoq yo vRu#traqhA gRuqNe || 8.070.01
indraqM taM shu#mbha puruhanmaqnnava#seq yasya# dviqtA vi#dhaqrtari# |
hastA#yaq vajraq: prati# dhAyi darshaqto maqho diqve na sUrya#: || 8.070.02
nakiqShTaM karma#NA nashaqdyashchaqkAra# saqdAvRu#dham |
indraqM na yaqj~jairviqshvagU#rtaqmRubhva#saqmadhRu#ShTaM dhRuqShNvo#jasam || 8.070.03
aShA#LhamuqgraM pRuta#nAsu sAsaqhiM yasmi#nmaqhIru#ruqjraya#: |
saM dheqnavoq jAya#mAne anonavuqrdyAvaq: kShAmo# anonavu: || 8.070.04
yaddyAva# indra te shaqtaM shaqtaM bhUmI#ruqta syu: |
na tvA# vajrinsaqhasraqM sUryAq anuq na jAqtama#ShTaq roda#sI || 8.070.05
A pa#prAtha mahiqnA vRuShNyA# vRuShaqnvishvA# shaviShThaq shava#sA |
aqsmA~M a#va maghavaqngoma#ti vraqje vajri#~jchiqtrAbhi#rUqtibhi#: || 8.070.06
na sIqmade#va ApaqdiSha#M dIrghAyoq martya#: |
eta#gvA chiqdya eta#shA yuqyoja#teq harIq indro# yuqyoja#te || 8.070.07
taM vo# maqho maqhAyyaqmindra#M dAqnAya# saqkShaNi#m |
yo gAqdheShuq ya Ara#NeShuq havyoq vAjeqShvastiq havya#: || 8.070.08
udUq Shu No# vaso maqhe mRuqshasva# shUraq rAdha#se |
udUq Shu maqhyai ma#ghavanmaqghatta#yaq udi#ndraq shrava#se maqhe || 8.070.09
tvaM na# indra RutaqyustvAqnidoq ni tRu#mpasi |
madhye# vasiShva tuvinRumNoqrvorni dAqsaM shi#shnathoq hathai#: || 8.070.10
aqnyavra#taqmamA#nuShaqmaya#jvAnaqmade#vayum |
avaq sva: sakhA# dudhuvItaq parva#ta: suqghnAyaq dasyuqM parva#ta: || 8.070.11
tvaM na# indrAsAqM haste# shaviShTha dAqvane# |
dhAqnAnAqM na saM gRu#bhAyAsmaqyurdvi: saM gRu#bhAyAsmaqyu: || 8.070.12
sakhA#yaq: kratu#michChata kaqthA rA#dhAma shaqrasya# |
upa#stutiM bhoqja: sUqriryo ahra#ya: || 8.070.13
bhUri#bhi: samahaq RuShi#bhirbaqrhiShma#dbhi staviShyase |
yadiqtthameka#mekaqmichChara# vaqtsAnpa#rAqdada#: || 8.070.14
kaqrNaqgRuhyA# maqghavA# shauradeqvyo vaqtsaM na#striqbhya Ana#yat |
aqjAM sUqrirna dhAta#ve || 8.070.15

tvaM no# agneq maho#bhi: pAqhi vishva#syAq arA#te: |
uqta dviqSho martya#sya || 8.071.01
naqhi maqnyu: pauru#Sheyaq Isheq hi va#: priyajAta |
tvamida#siq kShapA#vAn || 8.071.02
sa noq vishve#bhirdeqvebhiqrUrjo# napAqdbhadra#shoche |
raqyiM de#hi viqshvavA#ram || 8.071.03
na tama#gneq arA#tayoq marta#M yuvanta rAqya: |
yaM trAya#se dAqshvAMsa#m || 8.071.04
yaM tvaM vi#pra meqdhasA#tAqvagne# hiqnoShiq dhanA#ya |
sa tavoqtI goShuq gantA# || 8.071.05
tvaM raqyiM pu#ruqvIraqmagne# dAqshuSheq martA#ya |
pra No# nayaq vasyoq achCha# || 8.071.06
uqruqShyA Noq mA parA# dA aghAyaqte jA#taveda: |
duqrAqdhyeq3q# martA#ya || 8.071.07
agneq mAki#ShTe deqvasya# rAqtimade#vo yuyota |
tvamI#shiSheq vasU#nAm || 8.071.08
sa noq vasvaq upa# mAqsyUrjo# napAqnmAhi#nasya |
sakhe# vaso jariqtRubhya#: || 8.071.09
achChA# na: shIqrasho#chiShaqM giro# yantu darshaqtam |
achChA# yaqj~jAsoq nama#sA purUqvasu#M puruprashaqstamUqtaye# || 8.071.10
aqgniM sUqnuM saha#so jAqtave#dasaM dAqnAyaq vAryA#NAm |
dviqtA yo bhUdaqmRutoq martyeqShvA hotA# maqndrata#mo viqshi || 8.071.11
aqgniM vo# devayaqjyayAqgniM pra#yaqtya#dhvaqre |
aqgniM dhIqShu pra#thaqmamaqgnimarva#tyaqgniM kShaitrA#yaq sAdha#se || 8.071.12
aqgniriqShAM saqkhye da#dAtu naq Isheq yo vAryA#NAm |
aqgniM toqke tana#yeq shashva#dImaheq vasuqM santa#M tanUqpAm || 8.071.13
aqgnimI#LiqShvAva#seq gAthA#bhi: shIqrasho#chiSham |
aqgniM rAqye pu#rumILha shruqtaM naroq&gniM su#dIqtaye# Chaqrdi: || 8.071.14
aqgniM dveShoq yotaqvai no# gRuNImasyaqgniM shaM yoshchaq dAta#ve |
vishvA#su viqkShva#viqtevaq havyoq bhuvaqdvastu#rRuShUqNAm || 8.071.15

haqviShkRu#NudhvaqmA ga#madadhvaqryurva#nateq puna#: |
viqdvA~M a#sya praqshAsa#nam || 8.072.01
ni tiqgmamaqbhyaM1q#shuM sIdaqddhotA# maqnAvadhi# |
juqShAqNo a#sya saqkhyam || 8.072.02
aqntari#chChantiq taM jane# ruqdraM paqro ma#nIqShayA# |
gRuqbhNanti# jiqhvayA# saqsam || 8.072.03
jAqmya#tItapeq dhanu#rvayoqdhA a#ruhaqdvana#m |
dRuqShada#M jiqhvayAva#dhIt || 8.072.04
chara#nvaqtso rusha#nniqha ni#dAqtAraqM na vi#ndate |
vetiq stota#va aqmbya#m || 8.072.05
uqto nva#syaq yanmaqhadashvA#vaqdyoja#naM bRuqhad |
dAqmA ratha#syaq dadRu#she || 8.072.06
duqhanti# saqptaikAqmupaq dvA pa~jcha# sRujata: |
tIqrthe sindhoqradhi# svaqre || 8.072.07
A daqshabhi#rviqvasva#taq indraq: kosha#machuchyavIt |
kheda#yA triqvRutA# diqva: || 8.072.08
pari# triqdhAtu#radhvaqraM jUqrNire#tiq navI#yasI |
madhvAq hotA#ro a~jjate || 8.072.09
siq~jchantiq nama#sAvaqtamuqchchAcha#kraqM pari#jmAnam |
nIqchIna#bAraqmakShi#tam || 8.072.10
aqbhyAraqmidadra#yoq niShi#ktaqM puShka#req madhu# |
aqvaqtasya# viqsarja#ne || 8.072.11
gAvaq upA#vatAvaqtaM maqhI yaqj~jasya# raqpsudA# |
uqbhA karNA# hiraqNyayA# || 8.072.12
A suqte si#~jchataq shriyaqM roda#syorabhiqshriya#m |
raqsA da#dhIta vRuShaqbham || 8.072.13
te jA#nataq svamoqkyaM1q# saM vaqtsAsoq na mAqtRubhi#: |
miqtho na#santa jAqmibhi#: || 8.072.14
upaq srakve#Shuq bapsa#ta: kRuNvaqte dhaqruNa#M diqvi |
indre# aqgnA namaq: sva#: || 8.072.15
adhu#kShatpiqpyuShIqmiShaqmUrja#M saqptapa#dImaqri: |
sUrya#sya saqpta raqshmibhi#: || 8.072.16
soma#sya mitrAvaruqNodi#tAq sUraq A da#de |
tadAtu#rasya bheShaqjam || 8.072.17
uqto nva#syaq yatpaqdaM ha#ryaqtasya# nidhAqnya#m |
pariq dyAM jiqhvayA#tanat || 8.072.18

udI#rAthAmRutAyaqte yuq~jjAthA#mashvinAq ratha#m |
antiq ShadbhU#tu vAqmava#: || 8.073.01
niqmiSha#shchiqjjavI#yasAq ratheqnA yA#tamashvinA |
antiq ShadbhU#tu vAqmava#: || 8.073.02
upa# stRuNItaqmatra#ye hiqmena# ghaqrmama#shvinA |
antiq ShadbhU#tu vAqmava#: || 8.073.03
kuha# sthaq: kuha# jagmathuq: kuha# shyeqneva# petathu: |
antiq ShadbhU#tu vAqmava#: || 8.073.04
yadaqdya karhiq karhi# chichChushrUqyAta#miqmaM hava#m |
antiq ShadbhU#tu vAqmava#: || 8.073.05
aqshvinA# yAmaqhUta#mAq nedi#ShThaM yAqmyApya#m |
antiq ShadbhU#tu vAqmava#: || 8.073.06
ava#ntaqmatra#ye gRuqhaM kRu#NuqtaM yuqvama#shvinA |
antiq ShadbhU#tu vAqmava#: || 8.073.07
vare#the aqgnimAqtapoq vada#te vaqlgvatra#ye |
antiq ShadbhU#tu vAqmava#: || 8.073.08
pra saqptava#dhrirAqshasAq dhArA#maqgnera#shAyata |
antiq ShadbhU#tu vAqmava#: || 8.073.09
iqhA ga#taM vRuShaNvasU shRuNuqtaM ma# iqmaM hava#m |
antiq ShadbhU#tu vAqmava#: || 8.073.10
kimiqdaM vA#M purANaqvajjara#toriva shasyate |
antiq ShadbhU#tu vAqmava#: || 8.073.11
saqmAqnaM vA#M sajAqtya#M samAqno bandhu#rashvinA |
antiq ShadbhU#tu vAqmava#: || 8.073.12
yo vAqM rajA#MsyashvinAq ratho# viqyAtiq roda#sI |
antiq ShadbhU#tu vAqmava#: || 8.073.13
A noq gavye#bhiqrashvyai#: saqhasraiqrupa# gachChatam |
antiq ShadbhU#tu vAqmava#: || 8.073.14
mA noq gavye#bhiqrashvyai#: saqhasre#bhiqrati# khyatam |
antiq ShadbhU#tu vAqmava#: || 8.073.15
aqruqNapsu#ruqShA a#bhUqdakaqrjyoti#rRuqtAva#rI |
antiq ShadbhU#tu vAqmava#: || 8.073.16
aqshvinAq su viqchAka#shadvRuqkShaM pa#rashuqmA~M i#va |
antiq ShadbhU#tu vAqmava#: || 8.073.17
puraqM na dhRu#ShNaqvA ru#ja kRuqShNayA# bAdhiqto viqshA |
antiq ShadbhU#tu vAqmava#: || 8.073.18

viqshovi#sho voq ati#thiM vAjaqyanta#: purupriqyam |
aqgniM voq duryaqM vacha# stuqShe shUqShasyaq manma#bhi: || 8.074.01
yaM janA#so haqviShma#nto miqtraM na saqrpirA#sutim |
praqshaMsa#ntiq prasha#stibhi: || 8.074.02
panyA#MsaM jAqtave#dasaqM yo deqvatAqtyudya#tA |
haqvyAnyaira#yaddiqvi || 8.074.03
Aga#nma vRutraqhanta#maqM jyeShTha#maqgnimAna#vam |
yasya# shruqtarvA# bRuqhannAqrkSho anI#kaq edha#te || 8.074.04
aqmRuta#M jAqtave#dasaM tiqrastamA#Msi darshaqtam |
ghRuqtAha#vanaqmIDya#m || 8.074.05
saqbAdhoq yaM janA# iqmeq3q#&gniM haqvyebhiqrILa#te |
juhvA#nAso yaqtasru#cha: || 8.074.06
iqyaM teq navya#sI maqtiragneq adhA#yyaqsmadA |
mandraq sujA#taq sukraqto&mU#raq dasmAti#the || 8.074.07
sA te# agneq shaMta#mAq chani#ShThA bhavatu priqyA |
tayA# vardhasvaq suShTu#ta: || 8.074.08
sA dyuqmnairdyuqmninI# bRuqhadupo#paq shrava#siq shrava#: |
dadhI#ta vRutraqtUrye# || 8.074.09
ashvaqmidgAM ra#thaqprAM tveqShamindraqM na satpa#tim |
yasyaq shravA#Msiq tUrva#thaq panya#mpanyaM cha kRuqShTaya#: || 8.074.10
yaM tvA# goqpava#no giqrA chani#ShThadagne ag~ggira: |
sa pA#vaka shrudhIq hava#m || 8.074.11
yaM tvAq janA#saq ILa#te saqbAdhoq vAja#sAtaye |
sa bo#dhi vRutraqtUrye# || 8.074.12
aqhaM hu#vAqna AqrkShe shruqtarva#Ni madaqchyuti# |
shardhA#MsIva stukAqvinA#M mRuqkShA shIqrShA cha#tuqrNAm || 8.074.13
mAM chaqtvAra# Aqshavaq: shavi#ShThasya draviqtnava#: |
suqrathA#so aqbhi prayoq vakShaqnvayoq na tugrya#m || 8.074.14
saqtyamittvA# mahenadiq paruqShNyava# dedisham |
nemA#po ashvaqdAta#raq: shavi#ShThAdastiq martya#: || 8.074.15

yuqkShvA hi de#vaqhUta#mAq~M ashvA#~M agne raqthIri#va |
ni hotA# pUqrvya: sa#da: || 8.075.01
uqta no# deva deqvA~M achChA# vocho viqduShTa#ra: |
shradvishvAq vAryA# kRudhi || 8.075.02
tvaM haq yadya#viShThyaq saha#sa: sUnavAhuta |
RuqtAvA# yaqj~jiyoq bhuva#: || 8.075.03
aqyamaqgni: sa#haqsriNoq vAja#sya shaqtinaqspati#: |
mUqrdhA kaqvI ra#yIqNAm || 8.075.04
taM neqmimRuqbhavo# yaqthA na#masvaq sahU#tibhi: |
nedI#yo yaqj~jama#g~ggira: || 8.075.05
tasmai# nUqnamaqbhidya#ve vAqchA vi#rUpaq nitya#yA |
vRuShNe# chodasva suShTuqtim || 8.075.06
kamu# Shvidasyaq sena#yAqgnerapA#kachakShasa: |
paqNiM goShu# starAmahe || 8.075.07
mA no# deqvAnAqM visha#: prasnAqtIri#voqsrA: |
kRuqshaM na hA#suqraghnyA#: || 8.075.08
mA na#: samasya dUqDhya1q#: pari#dveShaso aMhaqti: |
Uqrmirna nAvaqmA va#dhIt || 8.075.09
nama#ste agnaq oja#se gRuqNanti# deva kRuqShTaya#: |
amai#raqmitra#mardaya || 8.075.10
kuqvitsu noq gavi#ShTaqye&gne# saqMveShi#Sho raqyim |
uru#kRuduqru Na#skRudhi || 8.075.11
mA no# aqsminma#hAdhaqne parA# vargbhAraqbhRudya#thA |
saqMvargaqM saM raqyiM ja#ya || 8.075.12
aqnyamaqsmadbhiqyA iqyamagneq siSha#ktu duqchChunA# |
vardhA# noq ama#vaqchChava#: || 8.075.13
yasyAju#Shannamaqsvinaq: shamIqmadu#rmakhasya vA |
taM ghedaqgnirvRuqdhAva#ti || 8.075.14
para#syAq adhi# saqMvato&va#rA~M aqbhyA ta#ra |
yatrAqhamasmiq tA~M a#va || 8.075.15
viqdmA hi te# puqrA vaqyamagne# piqturyathAva#sa: |
adhA# te suqmnamI#mahe || 8.075.16

iqmaM nu mAqyina#M huvaq indraqmIshA#naqmoja#sA |
maqrutva#ntaqM na vRuq~jjase# || 8.076.01
aqyamindro# maqrutsa#khAq vi vRuqtrasyA#bhinaqchChira#: |
vajre#Na shaqtapa#rvaNA || 8.076.02
vAqvRuqdhAqno maqrutsaqkhendroq vi vRuqtramai#rayat |
sRuqjansa#muqdriyA# aqpa: || 8.076.03
aqyaM haq yenaq vA iqdaM sva#rmaqrutva#tA jiqtam |
indre#Naq soma#pItaye || 8.076.04
maqrutva#ntamRujIqShiNaqmoja#svantaM viraqpshina#m |
indra#M gIqrbhirha#vAmahe || 8.076.05
indra#M praqtnenaq manma#nA maqrutva#ntaM havAmahe |
aqsya soma#sya pIqtaye# || 8.076.06
maqrutvA#~M indra mIDhvaq: pibAq soma#M shatakrato |
aqsminyaqj~je pu#ruShTuta || 8.076.07
tubhyedi#ndra maqrutva#te suqtA: somA#so adriva: |
hRuqdA hU#yanta uqkthina#: || 8.076.08
pibedi#ndra maqrutsa#khA suqtaM somaqM divi#ShTiShu |
vajraqM shishA#naq oja#sA || 8.076.09
uqttiShThaqnnoja#sA saqha pIqtvI shipre# avepaya: |
soma#mindra chaqmU suqtam || 8.076.10
anu# tvAq roda#sI uqbhe krakSha#mANamakRupetAm |
indraq yadda#syuqhAbha#va: || 8.076.11
vAcha#maqShTApa#dImaqhaM nava#sraktimRutaqspRusha#m |
indrAqtpari# taqnva#M mame || 8.076.12

jaqj~jAqno nu shaqtakra#tuqrvi pRu#chChaqditi# mAqtara#m |
ka uqgrA: ke ha# shRuNvire || 8.077.01
AdI#M shavaqsya#bravIdaurNavAqbhama#hIqshuva#m |
te pu#tra santu niqShTura#: || 8.077.02
samittAnvRu#traqhAkhi#daqtkhe aqrA~M i#vaq kheda#yA |
pravRu#ddho dasyuqhAbha#vat || 8.077.03
eka#yA pratiqdhApi#batsAqkaM sarA#Msi triqMshata#m |
indraq: soma#sya kANuqkA || 8.077.04
aqbhi ga#ndhaqrvama#tRuNadabuqdhneShuq rajaqssvA |
indro# braqhmabhyaq idvRuqdhe || 8.077.05
nirA#vidhyadgiqribhyaq A dhAqraya#tpaqkvamo#daqnam |
indro# buqndaM svA#tatam || 8.077.06
shaqtabra#dhnaq iShuqstava# saqhasra#parNaq ekaq it |
yami#ndra chakRuqShe yuja#m || 8.077.07
tena# stoqtRubhyaq A bha#raq nRubhyoq nAri#bhyoq atta#ve |
saqdyo jAqta Ru#bhuShThira || 8.077.08
eqtA chyauqtnAni# te kRuqtA varShi#ShThAniq parI#NasA |
hRuqdA vIqDva#dhAraya: || 8.077.09
vishvettA viShNuqrAbha#radurukraqmastveShi#ta: |
shaqtaM ma#hiqShAnkShI#rapAqkamo#daqnaM va#rAqhamindra# emuqSham || 8.077.10
tuqviqkShaM teq sukRu#taM sUqmayaqM dhanu#: sAqdhurbuqndo hi#raqNyaya#: |
uqbhA te# bAqhU raNyAq susa#MskRuta RudUqpe chi#dRudUqvRudhA# || 8.077.11

puqroqLAsha#M noq andha#saq indra# saqhasraqmA bha#ra |
shaqtA cha# shUraq gonA#m || 8.078.01
A no# bharaq vya~jja#naqM gAmashva#maqbhya~jja#nam |
sachA# maqnA hi#raqNyayA# || 8.078.02
uqta na#: karNaqshobha#nA puqrUNi# dhRuShNaqvA bha#ra |
tvaM hi shRu#NviqShe va#so || 8.078.03
nakI#M vRudhIqka i#ndra teq na suqShA na suqdA uqta |
nAnyastvachChU#ra vAqghata#: || 8.078.04
nakIqmindroq nika#rtaveq na shaqkra: pari#shaktave |
vishva#M shRuNotiq pashya#ti || 8.078.05
sa maqnyuM martyA#nAqmada#bdhoq ni chi#kIShate |
puqrA niqdashchi#kIShate || 8.078.06
kratvaq itpUqrNamuqdara#M tuqrasyA#sti vidhaqta: |
vRuqtraqghna: so#maqpAvna#: || 8.078.07
tve vasU#niq saMga#tAq vishvA# cha somaq saubha#gA |
suqdAtvapa#rihvRutA || 8.078.08
tvAmidya#vaqyurmamaq kAmo# gaqvyurhi#raNyaqyu: |
tvAma#shvaqyureSha#te || 8.078.09
tavedi#ndrAqhamAqshasAq hasteq dAtra#M chaqnA da#de |
diqnasya# vA maghavaqnsambhRu#tasya vA pUqrdhi yava#sya kAqshinA# || 8.078.10

aqyaM kRuqtnuragRu#bhIto vishvaqjiduqdbhiditsoma#: |
RuShiqrvipraq: kAvye#na || 8.079.01
aqbhyU#rNotiq yannaqgnaM bhiqShaktiq vishvaqM yattuqram |
premaqndha: khyaqnni: shroqNo bhU#t || 8.079.02
tvaM so#ma tanUqkRudbhyoq dveSho#bhyoq&nyakRu#tebhya: |
uqru yaqntAsiq varU#tham || 8.079.03
tvaM chiqttI tavaq dakShai#rdiqva A pRu#thiqvyA Ru#jIShin |
yAvI#raqghasya# chiqddveSha#: || 8.079.04
aqrthinoq yantiq chedarthaqM gachChAqniddaqduSho# rAqtim |
vaqvRuqjyustRuShya#taq: kAma#m || 8.079.05
viqdadyatpUqrvyaM naqShTamudI#mRutAqyumI#rayat |
premAyu#stArIqdatI#rNam || 8.079.06
suqshevo# no mRuLaqyAkuqradRu#ptakraturavAqta: |
bhavA# na: somaq shaM hRuqde || 8.079.07
mA na#: somaq saM vI#vijoq mA vi bI#bhiShathA rAjan |
mA noq hArdi# tviqShA va#dhI: || 8.079.08
avaq yatsve saqdhasthe# deqvAnA#M durmaqtIrIkShe# |
rAjaqnnapaq dviSha#: sedhaq mIDhvoq apaq sridha#: sedha || 8.079.09

naqhya1q#nyaM baqLAka#raM marDiqtAra#M shatakrato |
tvaM na# indra mRuLaya || 8.080.01
yo naq: shashva#tpuqrAviqthAmRu#dhroq vAja#sAtaye |
sa tvaM na# indra mRuLaya || 8.080.02
kimaqg~gga ra#dhraqchoda#na: sunvAqnasyA#viqteda#si |
kuqvitsvi#ndra Naq: shaka#: || 8.080.03
indraq pra Noq ratha#mava paqshchAchchiqtsanta#madriva: |
puqrastA#denaM me kRudhi || 8.080.04
hantoq nu kimA#sase prathaqmaM noq ratha#M kRudhi |
uqpaqmaM vA#jaqyu shrava#: || 8.080.05
avA# no vAjaqyuM ratha#M suqkara#M teq kimitpari# |
aqsmAnsu jiqgyuSha#skRudhi || 8.080.06
indraq dRuhya#svaq pUra#si bhaqdrA ta# eti niShkRuqtam |
iqyaM dhIrRuqtviyA#vatI || 8.080.07
mA sI#mavaqdya A bhA#guqrvI kAShThA# hiqtaM dhana#m |
aqpAvRu#ktA araqtnaya#: || 8.080.08
tuqrIyaqM nAma# yaqj~jiya#M yaqdA karaqstadu#shmasi |
Aditpati#rna ohase || 8.080.09
avI#vRudhadvo amRutAq ama#ndIdekaqdyUrde#vA uqta yAshcha# devI: |
tasmA# uq rAdha#: kRuNuta prashaqstaM prAqtarmaqkShU dhiqyAva#surjagamyAt || 8.080.10

A tU na# indra kShuqmanta#M chiqtraM grAqbhaM saM gRu#bhAya |
maqhAqhaqstI dakShi#Nena || 8.081.01
viqdmA hi tvA# tuvikUqrmiM tuqvide#ShNaM tuqvIma#gham |
tuqviqmAqtramavo#bhi: || 8.081.02
naqhi tvA# shUra deqvA na martA#soq ditsa#ntam |
bhIqmaM na gAM vAqraya#nte || 8.081.03
etoq nvindraqM stavAqmeshA#naqM vasva#: svaqrAja#m |
na rAdha#sA mardhiShanna: || 8.081.04
pra sto#Shaqdupa# gAsiShaqchChravaqtsAma# gIqyamA#nam |
aqbhi rAdha#sA jugurat || 8.081.05
A no# bharaq dakShi#NenAqbhi saqvyenaq pra mRu#sha |
indraq mA noq vasoqrnirbhA#k || 8.081.06
upa# kramaqsvA bha#ra dhRuShaqtA dhRu#ShNoq janA#nAm |
adA#shUShTarasyaq veda#: || 8.081.07
indraq ya uq nu teq astiq vAjoq vipre#bhiq: sani#tva: |
aqsmAbhiq: su taM sa#nuhi || 8.081.08
saqdyoqjuva#steq vAjA# aqsmabhya#M viqshvashcha#ndrA: |
vashai#shcha maqkShU ja#rante || 8.081.09

A pra dra#va parAqvato#&rvAqvata#shcha vRutrahan |
madhvaq: pratiq prabha#rmaNi || 8.082.01
tIqvrA: somA#saq A ga#hi suqtAso# mAdayiqShNava#: |
pibA# daqdhRugyatho#chiqShe || 8.082.02
iqShA ma#ndaqsvAduq te&raqM varA#ya maqnyave# |
bhuva#tta indraq shaM hRuqde || 8.082.03
A tva#shatraqvA ga#hiq nyu1q#kthAni# cha hUyase |
uqpaqme ro#chaqne diqva: || 8.082.04
tubhyAqyamadri#bhi: suqto gobhi#: shrIqto madA#yaq kam |
pra soma# indra hUyate || 8.082.05
indra# shruqdhi su meq hava#maqsme suqtasyaq goma#ta: |
vi pIqtiM tRuqptima#shnuhi || 8.082.06
ya i#ndra chamaqseShvA soma#shchaqmUShu# te suqta: |
pibeda#syaq tvamI#shiShe || 8.082.07
yo aqpsu chaqndramA# ivaq soma#shchaqmUShuq dadRu#she |
pibeda#syaq tvamI#shiShe || 8.082.08
yaM te# shyeqna: paqdAbha#rattiqro rajAqMsyaspRu#tam |
pibeda#syaq tvamI#shiShe || 8.082.09

deqvAnAqmidavo# maqhattadA vRu#NImahe vaqyam |
vRuShNA#maqsmabhya#mUqtaye# || 8.083.01
te na#: santuq yujaq: sadAq varu#No miqtro a#ryaqmA |
vRuqdhAsa#shchaq prache#tasa: || 8.083.02
ati# no viShpiqtA puqru nauqbhiraqpo na pa#rShatha |
yUqyamRuqtasya# rathya: || 8.083.03
vAqmaM no# astvaryamanvAqmaM va#ruNaq shaMsya#m |
vAqmaM hyA#vRuNIqmahe# || 8.083.04
vAqmasyaq hi pra#chetasaq IshA#nAsho rishAdasa: |
nemA#dityA aqghasyaq yat || 8.083.05
vaqyamidva#: sudAnava: kShiqyantoq yAntoq adhvaqnnA |
devA# vRuqdhAya# hUmahe || 8.083.06
adhi# na indraiShAqM viShNo# sajAqtyA#nAm |
iqtA maru#toq ashvi#nA || 8.083.07
pra bhrA#tRuqtvaM su#dAnaqvo&dha# dviqtA sa#mAqnyA |
mAqturgarbhe# bharAmahe || 8.083.08
yUqyaM hi ShThA su#dAnavaq indra#jyeShThA aqbhidya#va: |
adhA# chidva uqta bru#ve || 8.083.09

preShTha#M voq ati#thiM stuqShe miqtrami#va priqyam |
aqgniM rathaqM na vedya#m || 8.084.01
kaqvimi#vaq prache#tasaqM yaM deqvAsoq adha# dviqtA |
ni martye#ShvAdaqdhu: || 8.084.02
tvaM ya#viShTha dAqshuShoq nR^I~M: pA#hi shRuNuqdhI gira#: |
rakShA# toqkamuqta tmanA# || 8.084.03
kayA# te agne ag~ggiraq Urjo# napAqdupa#stutim |
varA#ya deva maqnyave# || 8.084.04
dAshe#maq kasyaq mana#sA yaqj~jasya# sahaso yaho |
kadu# vocha iqdaM nama#: || 8.084.05
adhAq tvaM hi naqskaroq vishvA# aqsmabhya#M sukShiqtI: |
vAja#draviNasoq gira#: || 8.084.06
kasya# nUqnaM parI#Nasoq dhiyo# jinvasi dampate |
goShA#tAq yasya# teq gira#: || 8.084.07
taM ma#rjayanta suqkratu#M puroqyAvA#namAqjiShu# |
sveShuq kShaye#Shu vAqjina#m || 8.084.08
kShetiq kSheme#bhi: sAqdhubhiqrnakiqryaM ghnantiq hantiq ya: |
agne# suqvIra# edhate || 8.084.09

A meq hava#M nAsaqtyAshvi#nAq gachCha#taM yuqvam |
madhvaq: soma#sya pIqtaye# || 8.085.01
iqmaM meq stoma#mashvineqmaM me# shRuNutaqM hava#m |
madhvaq: soma#sya pIqtaye# || 8.085.02
aqyaM vAqM kRuShNo# ashvinAq hava#te vAjinIvasU |
madhvaq: soma#sya pIqtaye# || 8.085.03
shRuqNuqtaM ja#riqturhavaqM kRuShNa#sya stuvaqto na#rA |
madhvaq: soma#sya pIqtaye# || 8.085.04
Chaqrdirya#ntaqmadA#bhyaqM viprA#ya stuvaqte na#rA |
madhvaq: soma#sya pIqtaye# || 8.085.05
gachCha#taM dAqshuSho# gRuqhamiqtthA stu#vaqto a#shvinA |
madhvaq: soma#sya pIqtaye# || 8.085.06
yuq~jjAthAqM rAsa#bhaqM rathe# vIqDva#g~gge vRuShaNvasU |
madhvaq: soma#sya pIqtaye# || 8.085.07
triqvaqndhuqreNa# triqvRutAq ratheqnA yA#tamashvinA |
madhvaq: soma#sya pIqtaye# || 8.085.08
nU meq giro# nAsaqtyAshvi#nAq prAva#taM yuqvam |
madhvaq: soma#sya pIqtaye# || 8.085.09

uqbhA hi daqsrA bhiqShajA# mayoqbhuvoqbhA dakSha#syaq vacha#so babhUqvathu#: |
tA vAqM vishva#ko havate tanUkRuqthe mA noq vi yau#ShTaM saqkhyA muqmocha#tam || 8.086.01
kaqthA nUqnaM vAqM vima#nAq upa# stavadyuqvaM dhiya#M dadathuqrvasya#{}iShTaye |
tA vAqM vishva#ko havate tanUkRuqthe mA noq vi yau#ShTaM saqkhyA muqmocha#tam || 8.086.02
yuqvaM hi ShmA# purubhujeqmame#dhaqtuM vi#ShNAqpve# daqdathuqrvasya#{}iShTaye |
tA vAqM vishva#ko havate tanUkRuqthe mA noq vi yau#ShTaM saqkhyA muqmocha#tam || 8.086.03
uqta tyaM vIqraM dha#naqsAmRu#jIqShiNa#M dUqre chiqtsantaqmava#se havAmahe |
yasyaq svAdi#ShThA sumaqti: piqturya#thAq mA noq vi yau#ShTaM saqkhyA muqmocha#tam || 8.086.04
Ruqtena# deqva: sa#viqtA sha#mAyata Ruqtasyaq shRug~gga#murviqyA vi pa#prathe |
RuqtaM sA#sAhaq mahi# chitpRutanyaqto mA noq vi yau#ShTaM saqkhyA muqmocha#tam || 8.086.05

dyuqmnI vAqM stomo# ashvinAq kriviqrna sekaq A ga#tam |
madhva#: suqtasyaq sa diqvi priqyo na#rA pAqtaM gauqrAviqveri#Ne || 8.087.01
piba#taM ghaqrmaM madhu#mantamashviqnA baqrhi: sI#dataM narA |
tA ma#ndasAqnA manu#Sho duroqNa A ni pA#taqM veda#sAq vaya#: || 8.087.02
A vAqM vishvA#bhirUqtibhi#: priqyame#dhA ahUShata |
tA vaqrtiryA#taqmupa# vRuqktaba#rhiShoq juShTa#M yaqj~jaM divi#ShTiShu || 8.087.03
piba#taqM somaqM madhu#mantamashviqnA baqrhi: sI#dataM suqmat |
tA vA#vRudhAqnA upa# suShTuqtiM diqvo gaqntaM gauqrAviqveri#Nam || 8.087.04
A nUqnaM yA#tamashviqnAshve#bhi: pruShiqtapsu#bhi: |
dasrAq hira#NyavartanI shubhaspatI pAqtaM soma#mRutAvRudhA || 8.087.05
vaqyaM hi vAqM havA#mahe vipaqnyavoq viprA#soq vAja#sAtaye |
tA vaqlgU daqsrA pu#ruqdaMsa#sA dhiqyAshvi#nA shruqShTyA ga#tam || 8.087.06

taM vo# daqsmamRu#tIqShahaqM vaso#rmandAqnamandha#sa: |
aqbhi vaqtsaM na svasa#reShu dheqnavaq indra#M gIqrbhirna#vAmahe || 8.088.01
dyuqkShaM suqdAnuqM tavi#ShIbhiqrAvRu#taM giqriM na pu#ruqbhoja#sam |
kShuqmantaqM vAja#M shaqtina#M sahaqsriNa#M maqkShU goma#ntamImahe || 8.088.02
na tvA# bRuqhantoq adra#yoq vara#nta indra vIqLava#: |
yadditsa#si stuvaqte mAva#teq vasuq nakiqShTadA mi#nAti te || 8.088.03
yoddhA#siq kratvAq shava#soqta daqMsanAq vishvA# jAqtAbhi maqjmanA# |
A tvAqyamaqrka Uqtaye# vavartatiq yaM gota#mAq ajI#janan || 8.088.04
pra hi ri#riqkSha oja#sA diqvo ante#bhyaqspari# |
na tvA# vivyAchaq raja# indraq pArthi#vaqmanu# svaqdhAM va#vakShitha || 8.088.05
nakiq: pari#ShTirmaghavanmaqghasya# teq yaddAqshuShe# dashaqsyasi# |
aqsmAka#M bodhyuqchatha#sya chodiqtA maMhi#ShThoq vAja#sAtaye || 8.088.06

bRuqhadindrA#ya gAyataq maru#to vRutraqhanta#mam |
yenaq jyotiqraja#nayannRutAqvRudho# deqvaM deqvAyaq jAgRu#vi || 8.089.01
apA#dhamadaqbhisha#stIrashastiqhAthendro# dyuqmnyAbha#vat |
deqvAsta# indra saqkhyAya# yemireq bRuha#dbhAnoq maru#dgaNa || 8.089.02
pra vaq indrA#ya bRuhaqte maru#toq brahmA#rchata |
vRuqtraM ha#nati vRutraqhA shaqtakra#tuqrvajre#Na shaqtapa#rvaNA || 8.089.03
aqbhi pra bha#ra dhRuShaqtA dhRu#Shanmanaq: shrava#shchitte asadbRuqhat |
arShaqntvApoq java#sAq vi mAqtaroq hano# vRuqtraM jayAq sva#: || 8.089.04
yajjAya#thA apUrvyaq magha#vanvRutraqhatyA#ya |
tatpRu#thiqvIma#prathayaqstada#stabhnA uqta dyAm || 8.089.05
tatte# yaqj~jo a#jAyataq tadaqrka uqta haskRu#ti: |
tadvishva#mabhiqbhUra#siq yajjAqtaM yachchaq jantva#m || 8.089.06
AqmAsu# paqkvamaira#yaq A sUrya#M rohayo diqvi |
ghaqrmaM na sAma#ntapatA suvRuqktibhiqrjuShTaqM girva#Nase bRuqhat || 8.089.07

A noq vishvA#suq havyaq indra#: saqmatsu# bhUShatu |
upaq brahmA#Niq sava#nAni vRutraqhA pa#ramaqjyA RuchI#Shama: || 8.090.01
tvaM dAqtA pra#thaqmo rAdha#sAmaqsyasi# saqtya I#shAnaqkRut |
tuqviqdyuqmnasyaq yujyA vRu#NImahe puqtrasyaq shava#so maqha: || 8.090.02
brahmA# ta indra girvaNa: kriqyanteq ana#tidbhutA |
iqmA ju#Shasva haryashvaq yojaqnendraq yA teq ama#nmahi || 8.090.03
tvaM hi saqtyo ma#ghavaqnnanA#nato vRuqtrA bhUri# nyRuq~jjase# |
sa tvaM sha#viShTha vajrahasta dAqshuSheq&rvA~jcha#M raqyimA kRu#dhi || 8.090.04
tvami#ndra yaqshA a#syRujIqShI sha#vasaspate |
tvaM vRuqtrANi# haMsyapraqtInyekaq idanu#ttA charShaNIqdhRutA# || 8.090.05
tamu# tvA nUqnama#suraq prache#tasaqM rAdho# bhAqgami#vemahe |
maqhIvaq kRutti#: sharaqNA ta# indraq pra te# suqmnA no# ashnavan || 8.090.06

kaqnyAq3q# vAra#vAyaqtI somaqmapi# sruqtAvi#dat |
astaqM bhara#ntyabravIqdindrA#ya sunavai tvA shaqkrAya# sunavai tvA || 8.091.01
aqsau ya eShi# vIraqko gRuqhaMgRu#haM viqchAka#shad |
iqmaM jambha#sutaM piba dhAqnAva#ntaM karaqmbhiNa#mapUqpava#ntamuqkthina#m || 8.091.02
A chaqna tvA# chikitsAqmo&dhi# chaqna tvAq nema#si |
shanai#riva shanaqkairiqvendrA#yendoq pari# srava || 8.091.03
kuqvichChaka#tkuqvitkara#tkuqvinnoq vasya#saqskara#t |
kuqvitpa#tiqdviSho# yaqtIrindre#Na saqMgamA#mahai || 8.091.04
iqmAniq trINi# viqShTapAq tAnI#ndraq vi ro#haya |
shira#staqtasyoqrvarAqmAdiqdaM maq upoqdare# || 8.091.05
aqsau chaq yA na# uqrvarAdiqmAM taqnvaM1q# mama# |
atho# taqtasyaq yachChiraq: sarvAq tA ro#maqshA kRu#dhi || 8.091.06
khe ratha#syaq khe&na#saq: khe yuqgasya# shatakrato |
aqpAqlAmi#ndraq triShpUqtvyakRu#Noq: sUrya#tvacham || 8.091.07

pAntaqmA voq andha#saq indra#maqbhi pra gA#yata |
viqshvAqsAha#M shaqtakra#tuqM maMhi#ShThaM charShaNIqnAm || 8.092.01
puqruqhUqtaM pu#ruShTuqtaM gA#thAqnyaM1q# sana#shrutam |
indraq iti# bravItana || 8.092.02
indraq inno# maqhAnA#M dAqtA vAjA#nAM nRuqtu: |
maqhA~M a#bhiqj~jvA ya#mat || 8.092.03
apA#du shiqpryandha#sa: suqdakSha#sya prahoqShiNa#: |
indoqrindroq yavA#shira: || 8.092.04
tamvaqbhi prArchaqtendraqM soma#sya pIqtaye# |
tadiddhya#syaq vardha#nam || 8.092.05
aqsya pIqtvA madA#nAM deqvo deqvasyauja#sA |
vishvAqbhi bhuva#nA bhuvat || 8.092.06
tyamu# va: satrAqsAhaqM vishvA#su gIqrShvAya#tam |
A chyA#vayasyUqtaye# || 8.092.07
yuqdhmaM santa#manaqrvANa#M somaqpAmana#pachyutam |
nara#mavAqryakra#tum || 8.092.08
shikShA# Na indra rAqya A puqru viqdvA~M Ru#chIShama |
avA# naq: pAryeq dhane# || 8.092.09
ata#shchidindra Naq upA yA#hi shaqtavA#jayA |
iqShA saqhasra#vAjayA || 8.092.10
ayA#maq dhIva#toq dhiyo&rva#dbhi: shakra godare |
jaye#ma pRuqtsu va#jriva: || 8.092.11
vaqyamu# tvA shatakratoq gAvoq na yava#seqShvA |
uqktheShu# raNayAmasi || 8.092.12
vishvAq hi ma#rtyatvaqnAnu#kAqmA sha#takrato |
aga#nma vajrinnAqshasa#: || 8.092.13
tve su pu#tra shavaqso&vRu#traqnkAma#kAtaya: |
na tvAmiqndrAti# richyate || 8.092.14
sa no# vRuShaqnsani#ShThayAq saM ghoqrayA# draviqtnvA |
dhiqyAvi#DDhiq pura#MdhyA || 8.092.15
yaste# nUqnaM sha#takrataqvindra# dyuqmnita#moq mada#: |
tena# nUqnaM made# made: || 8.092.16
yaste# chiqtrashra#vastamoq ya i#ndra vRutraqhanta#ma: |
ya o#joqdAta#moq mada#: || 8.092.17
viqdmA hi yaste# adrivaqstvAda#tta: satya somapA: |
vishvA#su dasma kRuqShTiShu# || 8.092.18
indrA#yaq madva#ne suqtaM pari# ShTobhantu noq gira#: |
aqrkama#rchantu kAqrava#: || 8.092.19
yasmiqnvishvAq adhiq shriyoq raNa#nti saqpta saqMsada#: |
indra#M suqte ha#vAmahe || 8.092.20
trika#drukeShuq cheta#naM deqvAso# yaqj~jama#tnata |
tamidva#rdhantu noq gira#: || 8.092.21
A tvA# vishaqntvinda#va: samuqdrami#vaq sindha#va: |
na tvAmiqndrAti# richyate || 8.092.22
viqvyaktha# mahiqnA vRu#ShanbhaqkShaM soma#sya jAgRuve |
ya i#ndra jaqThare#Shu te || 8.092.23
ara#M ta indra kuqkShayeq somo# bhavatu vRutrahan |
araqM dhAma#bhyaq inda#va: || 8.092.24
araqmashvA#ya gAyati shruqtaka#kShoq araqM gave# |
araqmindra#syaq dhAmne# || 8.092.25
araqM hi Shma# suqteShu# Naq: some#Shvindraq bhUSha#si |
ara#M te shakra dAqvane# || 8.092.26
paqrAqkAttA#chchidadrivaqstvAM na#kShanta noq gira#: |
ara#M gamAma te vaqyam || 8.092.27
eqvA hyasi# vIraqyureqvA shUra# uqta sthiqra: |
eqvA teq rAdhyaqM mana#: || 8.092.28
eqvA rAqtistu#vImaghaq vishve#bhirdhAyi dhAqtRubhi#: |
adhA# chidindra meq sachA# || 8.092.29
mo Shu braqhmeva# tandraqyurbhuvo# vAjAnAM pate |
matsvA# suqtasyaq goma#ta: || 8.092.30
mA na# indrAqbhyAq3q#dishaq: sUro# aqktuShvA ya#man |
tvA yuqjA va#nemaq tat || 8.092.31
tvayedi#ndra yuqjA vaqyaM prati# bruvImahiq spRudha#: |
tvamaqsmAkaqM tava# smasi || 8.092.32
tvAmiddhi tvAqyavo#&nuqnonu#vataqshcharA#n |
sakhA#ya indra kAqrava#: || 8.092.33

udghedaqbhi shruqtAma#ghaM vRuShaqbhaM naryA#pasam |
astA#rameShi sUrya || 8.093.01
navaq yo na#vaqtiM puro# biqbheda# bAqhvo#jasA |
ahi#M cha vRutraqhAva#dhIt || 8.093.02
sa naq indra#: shiqva: sakhAshvA#vaqdgomaqdyava#mat |
uqrudhA#reva dohate || 8.093.03
yadaqdya kachcha# vRutrahannuqdagA# aqbhi sU#rya |
sarvaqM tadi#ndra teq vashe# || 8.093.04
yadvA# pravRuddha satpateq na ma#rAq itiq manya#se |
uqto tatsaqtyamittava# || 8.093.05
ye somA#sa: parAqvatiq ye a#rvAqvati# sunviqre |
sarvAq~MstA~M i#ndra gachChasi || 8.093.06
tamindra#M vAjayAmasi maqhe vRuqtrAyaq hanta#ve |
sa vRuShA# vRuShaqbho bhu#vat || 8.093.07
indraq: sa dAma#ne kRuqta oji#ShThaq: sa made# hiqta: |
dyuqmnI shloqkI sa soqmya: || 8.093.08
giqrA vajroq na sambhRu#taq: saba#loq ana#pachyuta: |
vaqvaqkSha RuqShvo astRu#ta: || 8.093.09
duqrge chi#nna: suqgaM kRu#dhi gRuNAqna i#ndra girvaNa: |
tvaM cha# maghavaqnvasha#: || 8.093.10
yasya# teq nU chi#dAqdishaqM na miqnanti# svaqrAjya#m |
na deqvo nAdhri#guqrjana#: || 8.093.11
adhA# teq apra#tiShkutaM deqvI shuShma#M saparyata: |
uqbhe su#shipraq roda#sI || 8.093.12
tvameqtada#dhAraya: kRuqShNAsuq rohi#NIShu cha |
paru#ShNIShuq rushaqtpaya#: || 8.093.13
vi yadaheqradha# tviqSho vishve# deqvAsoq akra#mu: |
viqdanmRuqgasyaq tA~M ama#: || 8.093.14
Adu# me nivaqro bhu#vadvRutraqhAdi#ShTaq pauMsya#m |
ajA#tashatruqrastRu#ta: || 8.093.15
shruqtaM vo# vRutraqhanta#maqM pra shardha#M charShaNIqnAm |
A shu#Sheq rAdha#se maqhe || 8.093.16
aqyA dhiqyA cha# gavyaqyA puru#NAmaqnpuru#ShTuta |
yatsome#somaq Abha#va: || 8.093.17
boqdhinma#nAq ida#stu no vRutraqhA bhUryA#suti: |
shRuqNotu# shaqkra AqshiSha#m || 8.093.18
kayAq tvaM na# UqtyAbhi pra ma#ndase vRuShan |
kayA# stoqtRubhyaq A bha#ra || 8.093.19
kasyaq vRuShA# suqte sachA# niqyutvA#nvRuShaqbho ra#Nat |
vRuqtraqhA soma#pItaye || 8.093.20
aqbhI Shu NaqstvaM raqyiM ma#ndasAqna: sa#haqsriNa#m |
praqyaqntA bo#dhi dAqshuShe# || 8.093.21
patnI#vanta: suqtA iqma uqshanto# yanti vIqtaye# |
aqpAM jagmi#rnichumpuqNa: || 8.093.22
iqShTA hotrA# asRukShaqtendra#M vRuqdhAso# adhvaqre |
achChA#vabhRuqthamoja#sA || 8.093.23
iqha tyA sa#dhaqmAdyAq harIq hira#NyakeshyA |
voqLhAmaqbhi prayo# hiqtam || 8.093.24
tubhyaqM somA#: suqtA iqme stIqrNaM baqrhirvi#bhAvaso |
stoqtRubhyaq indraqmA va#ha || 8.093.25
A teq dakShaqM vi ro#chaqnA dadhaqdratnAq vi dAqshuShe# |
stoqtRubhyaq indra#marchata || 8.093.26
A te# dadhAmIndriqyamuqkthA vishvA# shatakrato |
stoqtRubhya# indra mRuLaya || 8.093.27
bhaqdrambha#draM naq A bhaqreShaqmUrja#M shatakrato |
yadi#ndra mRuqLayA#si na: || 8.093.28
sa noq vishvAqnyA bha#ra suviqtAni# shatakrato |
yadi#ndra mRuqLayA#si na: || 8.093.29
tvAmidvRu#trahantama suqtAva#nto havAmahe |
yadi#ndra mRuqLayA#si na: || 8.093.30
upa# noq hari#bhi: suqtaM yAqhi ma#dAnAM pate |
upa# noq hari#bhi: suqtam || 8.093.31
dviqtA yo vRu#traqhanta#mo viqda indra#: shaqtakra#tu: |
upa# noq hari#bhi: suqtam || 8.093.32
tvaM hi vRu#trahanneShAM pAqtA somA#nAqmasi# |
upa# noq hari#bhi: suqtam || 8.093.33
indra# iqShe da#dAtu na RubhuqkShaNa#mRuqbhuM raqyim |
vAqjI da#dAtu vAqjina#m || 8.093.34

gaurdha#yati maqrutA#M shravaqsyurmAqtA maqghonA#m |
yuqktA vahnIq rathA#nAm || 8.094.01
yasyA# deqvA uqpasthe# vraqtA vishve# dhAqraya#nte |
sUryAqmAsA# dRuqshe kam || 8.094.02
tatsu noq vishve# aqrya A sadA# gRuNanti kAqrava#: |
maqrutaq: soma#pItaye || 8.094.03
astiq somo# aqyaM suqta: piba#ntyasya maqruta#: |
uqta svaqrAjo# aqshvinA# || 8.094.04
piba#nti miqtro a#ryaqmA tanA# pUqtasyaq varu#Na: |
triqShaqdhaqsthasyaq jAva#ta: || 8.094.05
uqto nva#syaq joShaqmA~M indra#: suqtasyaq goma#ta: |
prAqtarhote#va matsati || 8.094.06
kada#tviShanta sUqraya#stiqra Apa# ivaq sridha#: |
arSha#nti pUqtada#kShasa: || 8.094.07
kadvo# aqdya maqhAnA#M deqvAnAqmavo# vRuNe |
tmanA# cha daqsmava#rchasAm || 8.094.08
A ye vishvAq pArthi#vAni paqpratha#nrochaqnA diqva: |
maqrutaq: soma#pItaye || 8.094.09
tyAnnu pUqtada#kShaso diqvo vo# maruto huve |
aqsya soma#sya pIqtaye# || 8.094.10
tyAnnu ye vi roda#sI tastaqbhurmaqruto# huve |
aqsya soma#sya pIqtaye# || 8.094.11
tyaM nu mAru#taM gaqNaM gi#riqShThAM vRuSha#NaM huve |
aqsya soma#sya pIqtaye# || 8.094.12

A tvAq giro# raqthIriqvAsthu#: suqteShu# girvaNa: |
aqbhi tvAq sama#nUShaqtendra# vaqtsaM na mAqtara#: || 8.095.01
A tvA# shuqkrA a#chuchyavu: suqtAsa# indra girvaNa: |
pibAq tva1q#syAndha#saq indraq vishvA#su te hiqtam || 8.095.02
pibAq somaqM madA#yaq kamindra# shyeqnAbhRu#taM suqtam |
tvaM hi shashva#tInAqM patIq rAjA# viqshAmasi# || 8.095.03
shruqdhI hava#M tiraqshchyA indraq yastvA# sapaqryati# |
suqvIrya#syaq goma#to rAqyaspU#rdhi maqhA~M a#si || 8.095.04
indraq yasteq navI#yasIqM gira#M maqndrAmajI#janat |
chiqkiqtvinma#nasaqM dhiya#M praqtnAmRuqtasya# piqpyuShI#m || 8.095.05
tamu# ShTavAmaq yaM giraq indra#muqkthAni# vAvRuqdhu: |
puqrUNya#syaq pauMsyAq siShA#santo vanAmahe || 8.095.06
etoq nvindraqM stavA#ma shuqddhaM shuqddhenaq sAmnA# |
shuqddhairuqkthairvA#vRuqdhvAMsa#M shuqddha AqshIrvA#nmamattu || 8.095.07
indra# shuqddho naq A ga#hi shuqddha: shuqddhAbhi#rUqtibhi#: |
shuqddho raqyiM ni dhA#raya shuqddho ma#maddhi soqmya: || 8.095.08
indra# shuqddho hi no# raqyiM shuqddho ratnA#ni dAqshuShe# |
shuqddho vRuqtrANi# jighnase shuqddho vAja#M siShAsasi || 8.095.09

aqsmA uqShAsaq Ati#rantaq yAmaqmindrA#yaq naktaqmUrmyA#: suqvAcha#: |
aqsmA Apo# mAqtara#: saqpta ta#sthuqrnRubhyaqstarA#yaq sindha#va: supAqrA: || 8.096.01
ati#viddhA vithuqreNA# chiqdastrAq tri: saqpta sAnuq saMhi#tA girIqNAm |
na taddeqvo na martya#stuturyAqdyAniq pravRu#ddho vRuShaqbhashchaqkAra# || 8.096.02
indra#syaq vajra# Ayaqso nimi#shlaq indra#sya bAqhvorbhUyi#ShThaqmoja#: |
shIqrShannindra#syaq krata#vo nireqka AqsanneSha#ntaq shrutyA# upAqke || 8.096.03
manye# tvA yaqj~jiya#M yaqj~jiyA#nAqM manye# tvAq chyava#naqmachyu#tAnAm |
manye# tvAq satva#nAmindra keqtuM manye# tvA vRuShaqbhaM cha#rShaNIqnAm || 8.096.04
A yadvajra#M bAqhvori#ndraq dhatse# madaqchyutaqmaha#yeq hantaqvA u# |
pra parva#tAq ana#vantaq pra gAvaq: pra braqhmANo# abhiqnakSha#ntaq indra#m || 8.096.05
tamu# ShTavAmaq ya iqmA jaqjAnaq vishvA# jAqtAnyava#rANyasmAt |
indre#Na miqtraM di#dhiShema gIqrbhirupoq namo#bhirvRuShaqbhaM vi#shema || 8.096.06
vRuqtrasya# tvA shvaqsathAqdISha#mANAq vishve# deqvA a#jahuqrye sakhA#ya: |
maqrudbhi#rindra saqkhyaM te# aqstvatheqmA vishvAq: pRuta#nA jayAsi || 8.096.07
tri: ShaqShTistvA# maqruto# vAvRudhAqnA uqsrA i#va rAqshayo# yaqj~jiyA#sa: |
upaq tvema#: kRuqdhi no# bhAgaqdheyaqM shuShma#M ta eqnA haqviShA# vidhema || 8.096.08
tiqgmamAyu#dhaM maqrutAqmanI#kaqM kasta# indraq pratiq vajra#M dadharSha |
aqnAqyuqdhAsoq asu#rA adeqvAshchaqkreNaq tA~M apa# vapa RujIShin || 8.096.09
maqha uqgrAya# taqvase# suvRuqktiM prera#ya shiqvata#mAya paqshva: |
girvA#haseq giraq indrA#ya pUqrvIrdheqhi taqnve# kuqvidaqg~gga veda#t || 8.096.10
uqkthavA#hase viqbhve# manIqShAM druNAq na pAqramI#rayA naqdInA#m |
ni spRu#sha dhiqyA taqnvi# shruqtasyaq juShTa#tarasya kuqvidaqg~gga veda#t || 8.096.11
tadvi#viDDhiq yattaq indroq jujo#Shatstuqhi su#ShTuqtiM namaqsA vi#vAsa |
upa# bhUSha jaritaqrmA ru#vaNya: shrAqvayAq vAcha#M kuqvidaqg~gga veda#t || 8.096.12
ava# draqpso a#MshuqmatI#matiShThadiyAqna: kRuqShNo daqshabhi#: saqhasrai#: |
Avaqttamindraq: shachyAq dhama#ntaqmapaq snehi#tIrnRuqmaNA# adhatta || 8.096.13
draqpsama#pashyaqM viShu#Neq chara#ntamupahvaqre naqdyo# aMshuqmatyA#: |
nabhoq na kRuqShNama#vatasthiqvAMsaqmiShyA#mi vo vRuShaNoq yudhya#tAqjau || 8.096.14
adha# draqpso a#MshuqmatyA# uqpasthe&dhA#rayattaqnva#M titviShAqNa: |
vishoq ade#vIraqbhyAq3q#chara#ntIqrbRuhaqspati#nA yuqjendra#: sasAhe || 8.096.15
tvaM haq tyatsaqptabhyoq jAya#mAno&shaqtrubhyo# abhavaq: shatru#rindra |
gUqLhe dyAvA#pRuthiqvI anva#vindo vibhuqmadbhyoq bhuva#nebhyoq raNa#M dhA: || 8.096.16
tvaM haq tyada#pratimAqnamojoq vajre#Na vajrindhRuShiqto ja#ghantha |
tvaM shuShNaqsyAvA#tiroq vadha#traiqstvaM gA i#ndraq shachyeda#vinda: || 8.096.17
tvaM haq tyadvRu#Shabha charShaNIqnAM ghaqno vRuqtrANA#M taviqSho ba#bhUtha |
tvaM sindhU#~MrasRujastastabhAqnAntvamaqpo a#jayo dAqsapa#tnI: || 8.096.18
sa suqkratUq raNi#tAq ya: suqteShvanu#ttamanyuqryo ahe#va reqvAn |
ya ekaq innaryapA#Msiq kartAq sa vRu#traqhA pratIdaqnyamA#hu: || 8.096.19
sa vRu#traqhendra#shcharShaNIqdhRuttaM su#ShTuqtyA havya#M huvema |
sa prA#viqtA maqghavA# no&dhivaqktA sa vAja#sya shravaqsya#sya dAqtA || 8.096.20
sa vRu#traqhendra# RubhuqkShA: saqdyo ja#j~jAqno havyo# babhUva |
kRuqNvannapA#Msiq naryA# puqrUNiq somoq na pIqto havyaq: sakhi#bhya: || 8.096.21

yA i#ndraq bhujaq Abha#raq: sva#rvAq~M asu#rebhya: |
stoqtAraqminma#ghavannasya vardhayaq ye chaq tve vRuqktaba#rhiSha: || 8.097.01
yami#ndra dadhiqShe tvamashvaqM gAM bhAqgamavya#yam |
yaja#mAne sunvaqti dakShi#NAvatiq tasmiqntaM dhe#hiq mA paqNau || 8.097.02
ya i#ndraq sastya#vraqto#&nuqShvApaqmade#vayu: |
svai: Sha evai#rmumuraqtpoShya#M raqyiM sa#nuqtardhe#hiq taM tata#: || 8.097.03
yachChaqkrAsi# parAqvatiq yada#rvAqvati# vRutrahan |
ata#stvA gIqrbhirdyuqgadi#ndra keqshibhi#: suqtAvAq~M A vi#vAsati || 8.097.04
yadvAsi# rochaqne diqva: sa#muqdrasyAdhi# viqShTapi# |
yatpArthi#veq sada#ne vRutrahantamaq yadaqntari#kShaq A ga#hi || 8.097.05
sa naq: some#Shu somapA: suqteShu# shavasaspate |
mAqdaya#svaq rAdha#sA sUqnRutA#vaqtendra# rAqyA parI#NasA || 8.097.06
mA na# indraq parA# vRuNaqgbhavA# na: sadhaqmAdya#: |
tvaM na# UqtI tvaminnaq ApyaqM mA na# indraq parA# vRuNak || 8.097.07
aqsme i#ndraq sachA# suqte ni Sha#dA pIqtayeq madhu# |
kRuqdhI ja#riqtre ma#ghavaqnnavo# maqhadaqsme i#ndraq sachA# suqte || 8.097.08
na tvA# deqvAsa# Ashataq na martyA#so adriva: |
vishvA# jAqtAniq shava#sAbhiqbhUra#siq na tvA# deqvAsa# Ashata || 8.097.09
vishvAq: pRuta#nA abhiqbhUta#raqM nara#M saqjUsta#takShuqrindra#M jajaqnushcha# rAqjase# |
kratvAq vari#ShThaqM vara# Aqmuri#muqtogramoji#ShThaM taqvasa#M taraqsvina#m || 8.097.10
samI#M reqbhAso# asvaraqnnindraqM soma#sya pIqtaye# |
sva#rpatiqM yadI#M vRuqdhe dhRuqtavra#toq hyoja#sAq samUqtibhi#: || 8.097.11
neqmiM na#mantiq chakSha#sA meqShaM viprA# abhiqsvarA# |
suqdIqtayo# vo aqdruho&piq karNe# taraqsvinaq: samRukva#bhi: || 8.097.12
tamindra#M johavImi maqghavA#namuqgraM saqtrA dadhA#naqmapra#tiShkutaqM shavA#Msi |
maMhi#ShTho gIqrbhirA cha# yaqj~jiyo# vaqvarta#drAqye noq vishvA# suqpathA# kRuNotu vaqjrI || 8.097.13
tvaM pura# indra chiqkide#nAq vyoja#sA shaviShTha shakra nAshaqyadhyai# |
tvadvishvA#niq bhuva#nAni vajriqndyAvA# rejete pRuthiqvI cha# bhIqShA || 8.097.14
tanma# Ruqtami#ndra shUra chitra pAtvaqpo na va#jrinduriqtAti# parShiq bhUri# |
kaqdA na# indra rAqya A da#shasyerviqshvapsnya#sya spRuhaqyAyya#sya rAjan || 8.097.15

indrA#yaq sAma# gAyataq viprA#ya bRuhaqte bRuqhat |
dhaqrmaqkRute# vipaqshchite# panaqsyave# || 8.098.01
tvami#ndrAbhiqbhUra#siq tvaM sUrya#marochaya: |
viqshvaka#rmA viqshvade#vo maqhA~M a#si || 8.098.02
viqbhrAjaq~jjyoti#ShAq sva1q#raga#chCho rochaqnaM diqva: |
deqvAsta# indra saqkhyAya# yemire || 8.098.03
endra# no gadhi priqya: sa#trAqjidago#hya: |
giqrirna viqshvata#spRuqthu: pati#rdiqva: || 8.098.04
aqbhi hi sa#tya somapA uqbhe baqbhUthaq roda#sI |
indrAsi# sunvaqto vRuqdha: pati#rdiqva: || 8.098.05
tvaM hi shashva#tInAqmindra# daqrtA puqrAmasi# |
haqntA dasyoqrmano#rvRuqdha: pati#rdiqva: || 8.098.06
adhAq hI#ndra girvaNaq upa# tvAq kAmA#nmaqha: sa#sRuqjmahe# |
uqdevaq yanta# uqdabhi#: || 8.098.07
vArNa tvA# yaqvyAbhiqrvardha#nti shUraq brahmA#Ni |
vAqvRuqdhvAMsa#M chidadrivo diqvedi#ve || 8.098.08
yuq~jjantiq harI# iShiqrasyaq gAtha#yoqrau ratha# uqruyu#ge |
iqndraqvAhA# vachoqyujA# || 8.098.09
tvaM na# iqndrA bha#raq~M ojo# nRuqmNaM sha#takrato vicharShaNe |
A vIqraM pRu#tanAqShaha#m || 8.098.10
tvaM hi na#: piqtA va#soq tvaM mAqtA sha#takrato baqbhUvi#tha |
adhA# te suqmnamI#mahe || 8.098.11
tvAM shu#ShminpuruhUta vAjaqyantaqmupa# bruve shatakrato |
sa no# rAsva suqvIrya#m || 8.098.12

tvAmiqdA hyo naro&pI#pyanvajriqnbhUrNa#ya: |
sa i#ndraq stoma#vAhasAmiqha shruqdhyupaq svasa#raqmA ga#hi || 8.099.01
matsvA# sushipra harivaqstadI#maheq tve A bhU#Shanti veqdhasa#: |
tavaq shravA#MsyupaqmAnyuqkthyA# suqteShvi#ndra girvaNa: || 8.099.02
shrAya#nta ivaq sUryaqM vishvedindra#sya bhakShata |
vasU#ni jAqte jana#mAnaq oja#sAq prati# bhAqgaM na dI#dhima || 8.099.03
ana#rsharAtiM vasuqdAmupa# stuhi bhaqdrA indra#sya rAqtaya#: |
so a#syaq kAma#M vidhaqto na ro#Shatiq mano# dAqnAya# choqdaya#n || 8.099.04
tvami#ndraq pratU#rtiShvaqbhi vishvA# asiq spRudha#: |
aqshaqstiqhA ja#niqtA vi#shvaqtUra#siq tvaM tU#rya taruShyaqta: || 8.099.05
anu# teq shuShma#M tuqraya#ntamIyatu: kShoqNI shishuqM na mAqtarA# |
vishvA#steq spRudha#: shnathayanta maqnyave# vRuqtraM yadi#ndraq tUrva#si || 8.099.06
iqta UqtI vo# aqjara#M praheqtAraqmapra#hitam |
AqshuM jetA#raqM hetA#raM raqthIta#maqmatU#rtaM tugryAqvRudha#m || 8.099.07
iqShkaqrtAraqmani#ShkRutaqM saha#skRutaM shaqtamU#tiM shaqtakra#tum |
saqmAqnamindraqmava#se havAmaheq vasa#vAnaM vasUqjuva#m || 8.099.08

aqyaM ta# emi taqnvA# puqrastAqdvishve# deqvA aqbhi mA# yanti paqshchAt |
yaqdA mahyaqM dIdha#ro bhAqgamiqndrAdinmayA# kRuNavo vIqryA#Ni || 8.100.01
dadhA#mi teq madhu#no bhaqkShamagre# hiqtaste# bhAqga: suqto a#stuq soma#: |
asa#shchaq tvaM da#kShiNaqta: sakhAq me&dhA# vRuqtrANi# jag~gghanAvaq bhUri# || 8.100.02
pra su stoma#M bharata vAjaqyantaq indrA#ya saqtyaM yadi# saqtyamasti# |
nendro# aqstItiq nema# u tva Ahaq ka I#M dadarshaq kamaqbhi ShTa#vAma || 8.100.03
aqyama#smi jaritaq: pashya# meqha vishvA# jAqtAnyaqbhya#smi maqhnA |
Ruqtasya# mA praqdisho# vardhayantyAdardiqro bhuva#nA dardarImi || 8.100.04
A yanmA# veqnA aru#hannRuqtasyaq~M ekaqmAsI#naM haryaqtasya# pRuqShThe |
mana#shchinme hRuqda A pratya#vochaqdachi#kradaq~jChishu#mantaq: sakhA#ya: || 8.100.05
vishvettA teq sava#neShu praqvAchyAq yA chaqkartha# maghavannindra sunvaqte |
pArA#vataqM yatpu#rusambhRuqtaM vasvaqpAvRu#No: sharaqbhAyaq RuShi#bandhave || 8.100.06
pra nUqnaM dhA#vatAq pRuthaqg~gneha yo voq avA#varIt |
ni ShI#M vRuqtrasyaq marma#Niq vajraqmindro# apIpatat || 8.100.07
mano#javAq aya#mAna AyaqsIma#taraqtpura#m |
diva#M supaqrNo gaqtvAyaq soma#M vaqjriNaq Abha#rat || 8.100.08
saqmuqdre aqnta: sha#yata uqdnA vajro# aqbhIvRu#ta: |
bhara#ntyasmai saqMyata#: puqra:pra#sravaNA baqlim || 8.100.09
yadvAgvada#ntyavichetaqnAniq rAShTrI# deqvAnA#M niShaqsAda# maqndrA |
chata#sraq Urja#M duduheq payA#Msiq kva# svidasyA: paraqmaM ja#gAma || 8.100.10
deqvIM vAcha#majanayanta deqvAstAM viqshvarU#pA: paqshavo# vadanti |
sA no# maqndreShaqmUrjaqM duhA#nA dheqnurvAgaqsmAnupaq suShTuqtaitu# || 8.100.11
sakhe# viShNo vitaqraM vi kra#masvaq dyaurdeqhi loqkaM vajrA#ya viqShkabhe# |
hanA#va vRuqtraM riqNachA#vaq sindhUqnindra#sya yantu prasaqve visRu#ShTA: || 8.100.12

Rudha#giqtthA sa martya#: shashaqme deqvatA#taye |
yo nUqnaM miqtrAvaru#NAvaqbhiShTa#ya Achaqkre haqvyadA#taye || 8.101.01
varShi#ShThakShatrA uruqchakSha#sAq narAq rAjA#nA dIrghaqshrutta#mA |
tA bAqhutAq na daqMsanA# ratharyata: sAqkaM sUrya#sya raqshmibhi#: || 8.101.02
pra yo vA#M mitrAvaruNAjiqro dUqto adra#vat |
aya#:shIrShAq made#raghu: || 8.101.03
na ya: saqmpRuchCheq na punaqrhavI#taveq na sa#MvAqdAyaq rama#te |
tasmA#nno aqdya samRu#teruruShyataM bAqhubhyA#M na uruShyatam || 8.101.04
pra miqtrAyaq prAryaqmNe sa#chaqthya#mRutAvaso |
vaqrUqthyaM1q# varu#Neq ChandyaqM vacha# stoqtraM rAja#su gAyata || 8.101.05
te hi#nvire aruqNaM jenyaqM vasveka#M puqtraM ti#sR^IqNAm |
te dhAmA#nyaqmRutAq martyA#nAqmada#bdhA aqbhi cha#kShate || 8.101.06
A meq vachAqMsyudya#tA dyuqmatta#mAniq kartvA# |
uqbhA yA#taM nAsatyA saqjoSha#sAq prati# haqvyAni# vIqtaye# || 8.101.07
rAqtiM yadvA#maraqkShasaqM havA#mahe yuqvAbhyA#M vAjinIvasU |
prAchIqM hotrA#M pratiqrantA#vitaM narA gRuNAqnA jaqmada#gninA || 8.101.08
A no# yaqj~jaM di#viqspRushaqM vAyo# yAqhi suqmanma#bhi: |
aqnta: paqvitra# uqpari# shrINAqnoq3q#&yaM shuqkro a#yAmi te || 8.101.09
vetya#dhvaqryu: paqthibhIq raji#ShThaiq: prati# haqvyAni# vIqtaye# |
adhA# niyutva uqbhaya#sya na: pibaq shuchiqM somaqM gavA#shiram || 8.101.10
baNmaqhA~M a#si sUryaq baLA#ditya maqhA~M a#si |
maqhaste# saqto ma#hiqmA pa#nasyateq&ddhA de#va maqhA~M a#si || 8.101.11
baT sU#ryaq shrava#sA maqhA~M a#si saqtrA de#va maqhA~M a#si |
maqhnA deqvAnA#masuqrya#: puqrohi#to viqbhu jyotiqradA#bhyam || 8.101.12
iqyaM yA nIchyaqrkiNI# rUqpA rohi#NyA kRuqtA |
chiqtrevaq pratya#darshyAyaqtya1q#ntardaqshasu# bAqhuShu# || 8.101.13
praqjA ha# tiqsro aqtyAya#mIyuqrnya1q#nyA aqrkamaqbhito# vivishre |
bRuqhaddha# tasthauq bhuva#neShvaqnta: pava#mAno haqritaq A vi#vesha || 8.101.14
mAqtA ruqdrANA#M duhiqtA vasU#nAqM svasA#diqtyAnA#maqmRuta#syaq nAbhi#: |
pra nu vo#chaM chikiqtuSheq janA#yaq mA gAmanA#gAqmadi#tiM vadhiShTa || 8.101.15
vaqchoqvidaqM vAcha#mudIqraya#ntIqM vishvA#bhirdhIqbhiru#paqtiShTha#mAnAm |
deqvIM deqvebhyaq: paryeqyuShIqM gAmA mA#vRuktaq martyo# daqbhrache#tA: || 8.101.16

tvama#gne bRuqhadvayoq dadhA#si deva dAqshuShe# |
kaqvirgRuqhapa#tiqryuvA# || 8.102.01
sa naq ILA#nayA saqha deqvA~M a#gne duvaqsyuvA# |
chiqkidvi#bhAnaqvA va#ha || 8.102.02
tvayA# ha svidyuqjA vaqyaM chodi#ShThena yaviShThya |
aqbhi Shmoq vAja#sAtaye || 8.102.03
auqrvaqbhRuqguqvachChuchi#mapnavAnaqvadA hu#ve |
aqgniM sa#muqdravA#sasam || 8.102.04
huqve vAta#svanaM kaqviM paqrjanya#krandyaqM saha#: |
aqgniM sa#muqdravA#sasam || 8.102.05
A saqvaM sa#viqturya#thAq bhaga#syeva bhuqjiM hu#ve |
aqgniM sa#muqdravA#sasam || 8.102.06
aqgniM vo# vRuqdhanta#madhvaqrANA#M purUqtama#m |
achChAq naptreq saha#svate || 8.102.07
aqyaM yathA# na AqbhuvaqttvaShTA# rUqpevaq takShyA# |
aqsya kratvAq yasha#svata: || 8.102.08
aqyaM vishvA# aqbhi shriyoq&gnirdeqveShu# patyate |
A vAjaiqrupa# no gamat || 8.102.09
vishve#ShAmiqha stu#hiq hotR^I#NAM yaqshasta#mam |
aqgniM yaqj~jeShu# pUqrvyam || 8.102.10
shIqraM pA#vaqkasho#chiShaqM jyeShThoq yo dameqShvA |
dIqdAya# dIrghaqshrutta#ma: || 8.102.11
tamarva#ntaqM na sA#naqsiM gRu#NIqhi vi#pra shuqShmiNa#m |
miqtraM na yA#taqyajja#nam || 8.102.12
upa# tvA jAqmayoq giroq dedi#shatIrhaviqShkRuta#: |
vAqyoranI#ke asthiran || 8.102.13
yasya# triqdhAtvavRu#taM baqrhistaqsthAvasa#Mdinam |
Apa#shchiqnni da#dhA paqdam || 8.102.14
paqdaM deqvasya# mIqLhuSho&nA#dhRuShTAbhirUqtibhi#: |
bhaqdrA sUrya# ivopaqdRuk || 8.102.15
agne# ghRuqtasya# dhIqtibhi#stepAqno de#va shoqchiShA# |
A deqvAnva#kShiq yakShi# cha || 8.102.16
taM tvA#jananta mAqtara#: kaqviM deqvAso# ag~ggira: |
haqvyaqvAhaqmama#rtyam || 8.102.17
prache#tasaM tvA kaqve&gne# dUqtaM vare#Nyam |
haqvyaqvAhaqM ni She#dire || 8.102.18
naqhi meq astyaghnyAq na svadhi#tiqrvana#nvati |
athai#tAqdRugbha#rAmi te || 8.102.19
yada#gneq kAniq kAni# chiqdA teq dArU#Ni daqdhmasi# |
tA ju#Shasva yaviShThya || 8.102.20
yadattyu#paqjihvi#kAq yadvaqmro a#tiqsarpa#ti |
sarvaqM tada#stu te ghRuqtam || 8.102.21
aqgnimindhA#noq mana#sAq dhiya#M sachetaq martya#: |
aqgnimI#dhe viqvasva#bhi: || 8.102.22

ada#rshi gAtuqvitta#moq yasmi#nvraqtAnyA#daqdhu: |
upoq Shu jAqtamArya#syaq vardha#namaqgniM na#kShanta noq gira#: || 8.103.01
pra daivo#dAso aqgnirdeqvA~M achChAq na maqjmanA# |
anu# mAqtara#M pRuthiqvIM vi vA#vRute taqsthau nAka#syaq sAna#vi || 8.103.02
yasmAqdreja#nta kRuqShTaya#shchaqrkRutyA#ni kRuNvaqta: |
saqhaqsraqsAM meqdhasA#tAvivaq tmanAqgniM dhIqbhi: sa#paryata || 8.103.03
pra yaM rAqye ninI#Shasiq martoq yaste# vasoq dAsha#t |
sa vIqraM dha#tte agna ukthashaqMsinaqM tmanA# sahasrapoqShiNa#m || 8.103.04
sa dRuqLhe chi#daqbhi tRu#Nattiq vAjaqmarva#tAq sa dha#tteq akShi#tiq shrava#: |
tve de#vaqtrA sadA# purUvasoq vishvA# vAqmAni# dhImahi || 8.103.05
yo vishvAq daya#teq vasuq hotA# maqndro janA#nAm |
madhoqrna pAtrA# prathaqmAnya#smaiq pra stomA# yantyaqgnaye# || 8.103.06
ashvaqM na gIqrbhI raqthya#M suqdAna#vo marmRuqjyante# devaqyava#: |
uqbhe toqke tana#ye dasma vishpateq parShiq rAdho# maqghonA#m || 8.103.07
pra maMhi#ShThAya gAyata RuqtAvne# bRuhaqte shuqkrasho#chiShe |
upa#stutAso aqgnaye# || 8.103.08
A va#Msate maqghavA# vIqravaqdyashaq: sami#ddho dyuqmnyAhu#ta: |
kuqvinno# asya sumaqtirnavI#yaqsyachChAq vAje#bhirAqgama#t || 8.103.09
preShTha#mu priqyANA#M stuqhyA#sAqvAti#thim |
aqgniM rathA#nAqM yama#m || 8.103.10
udi#tAq yo nidi#tAq vedi#tAq vasvA yaqj~jiyo# vaqvarta#ti |
duqShTarAq yasya# pravaqNe normayo# dhiqyA vAjaqM siShA#sata: || 8.103.11
mA no# hRuNItAqmati#thiqrvasu#raqgni: pu#ruprashaqsta eqSha: |
ya: suqhotA# svadhvaqra: || 8.103.12
mo te ri#Shaqnye achCho#ktibhirvaqso&gneq kebhi#shchiqdevai#: |
kIqrishchiqddhi tvAmITTe# dUqtyA#ya rAqtaha#vya: svadhvaqra: || 8.103.13
Agne# yAhi maqrutsa#khA ruqdrebhiq: soma#pItaye |
sobha#ryAq upa# suShTuqtiM mAqdaya#svaq sva#rNare || 8.103.14


